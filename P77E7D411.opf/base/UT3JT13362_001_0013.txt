༼༡༽

༄༅། །ལོ་ཆེན་གྱི་མཛད་པའི་རྣམ་ངེས་ཀྱི་ཊཱིཀྐ་བཞུགས་སོ།། ༼༢༽ ཐུགས་རྗེ་ཆེན་པོ་ལ་ཕྱག་འཚལ་ལོ། །སངས་རྒྱས་ཐམས་ཅད་དག་པས་ན། །འཕགས་པས་དགེ་འདུན་དང་བཅས་པ། །ཐམས་ཅད་ཁྱབ་པའི་སྐུ་ལྡན་པ། །སྐྱོབ་པ་མཆོག་ལ་ཕྱག་འཚལ་ལོ། །གཞུང་རྩོམ་རྣམས་ཀྱི་བློ་ལ་ཡང༌། །གང་ཞིག་ལེགས་པར་གྱི་གསལ་བ། །ཚད་མའི་དེ་ཉིད་དཀའ་བ་རྣམས། །དེ་བཞིན་དུ་ནི་འདིར་ངེས་བྱ། །འདི་ལྟར་དེ་ཉིད་འདོད་པ་རྣམས། །དེ་ཉིད་ལ་ནི་རྣམ་པར་གནས། །འདོད་པའི་དོན་ནི་ཐམས་ཅད་ལ། །ལོག་པའི་རྟོག་པའང་གསལ་བ་ཡིན། །གང་ལ་འཕགས་པ་ཉིད་བྱོན་པས་ནི་བསྟན་ཆོས་བརྩམ་པའི་རྒྱུ་བསྟན་ཏེ། དེ་ཡང་གསུམ་སྟེ། འབྲས་བུ་དང༌། སྤྱིའི་དོན་དང༌། ཚིག་གི་དོན་ནོ། །སློབ་དཔོན་ཆོས་མཆོག་ལྟར་ན་དང་པོ་ནི་སློབ་དཔོན་ལ་སྨོད་པ་སྡུག་བསྔལ་གྱི་རྒྱུ་ཉིད་དུ་ངེས་པར་བྱ་བའི་དོན་ཏུའོ། །སྤྱིའི་དོན་ནི་ཀུན་ལས་བཏུས་པ་བཤད་པར་བྱ་བ་ཉིད་དུ་གྲུབ་པའོ། །དེ་ཡང་འབྲས་བུའི་དོན་ནི། མི་བདེན་པའི་ཉེས་པས་སྨོད་པ་དེའི་གཞུང་བཤད་པས་སྤང་པར་ནུས་པ་དང༌། དེ་སྤངས་པ་འདོད་པའི་འབྲས་བུར་གྲུབ་པ་དང༌། གཞུང་མ་བཤད་པར་དེ་སྤངས་མི་ནུས་པ་དང༌། མི་བདེན་པའི་ཉེས་པས་སྨོད་པ་ཉིད་ཀྱི་ཤེས་པར་བྱེད་པའོ། །དེ་ཡང་ཉེར་བརྟེན་འཇིག་རྟེན་རྒྱས་མཛད་དེ་ལ་རྨོངས་པས་ཅུང་ཟད་རྨད་བྱེད་ནའང༌། དོན་མིན་སྐྱེ་བར་འགྱུར་བ་ཡིན་ཏེ། དེ་བཟློག་པའི་དོན་ཏུ། དེ་ཡི་ལུགས་ནི་གསལ་བར་བྱ། །ཞེས་བྱ་བས་ནི་དང་པོའོ། །འོ་ན་བསྟན་བཅོས་རྩོམ་པའི་སྐབས་སུ་སློབ་དཔོན་ལ་བརྙས་པ་ལྡོག་པ་འབྲས་བུར་མི་འཐད་དེ། སྐབས་སུ་མ་བབ་པའི་འབྲས་བུ་དོན་ཏུ་གཉེར་བ་ནི་རྟོག་པ་དང་མི་ལྡན་པ་ཡིན་པའི་སྦྱོར་རོ་སྙམ་ན། རྨོངས་པས་ཞེས་སྨྲོས་སོ། །བསྟན་ཆོས་རྩོམ་པ་ནི་བརྩེ་བས་ཡིན་གྱི་གཞན་གྱིས་ནི་མ་ཡིན་ལ། དེ་དང་ལྡན་པ་ཡང་གཞན་སྡུག་བསྔལ་གྱི་རྒྱུ་དང་བྲལ་བར་འདོད་དོ། །འབྲས་བུའི་མཚན་ཉིད་ཀྱང་འདོད་པ་ཡིན་པས་དེ་སྐབས་སུ་བབ་པའི་འབྲས་བུ་ཡིན་ནོ། །དཔེར་ན་ལོག་པའི་ཤེས་པ་ལས་འཇུག་པའི་སྡུག་བསྔལ་གྱི་རྒྱུ་སྤང་པར་འདོད་པས་ཡང་དག་པའི་ཤེས་པ་བསྟན་པ་ལྟར།

སློབ་དཔོན་ལ་སྨོད་པའི་སྡུག་བསྔལ་གྱི་རྒྱུ་སྤང་བར་འདོད་ནས་དེའི་གཞུང་འཆད་པ་ཡིན་ཏེ། དེས་ན་བརྩེ་བས་འཇུག་པའི་སྐབས་སུ་དོན་ཏུ་གཉེར་བར་བྱ་བར་རིགས་པར་འདྲ་བ་ཁོ་ན་ཡིན་ནོ། །དེ་ལྟར་སྤང་པར་དཀའ་བའི་རྣམ་ངེས་ལས་ཀྱང་ཀུན་ལས་བཏུས་པའི་དོན་ངེས་པས་རྨོངས་པ་ལྡོག་པ་ནས་སྟོན་པ་དེ་སྤང་བར་ནུས་སོ། །དེས་ན་དེའི་གཞུང་འཆད་པའི་འབད་པ་ལྷག་པ་ནི་དོན་མེད་དོ་སྙམ་ན། འཇིག་རྟེན་བློ་གྲོས་བློན་པོ་འདིས་ནི་དེ་ཚིག་བརླེང་བ་མ་བཤད་ན། གསལ་བར་མི་ཤེས་པས། དེ་ཡི་ལུགས་ནི་གསལ་བར་བྱ། །ཞེས་འབྲེལ་ཏེ། འདིས་ནི་དོན་གསུམ་པ་བརྗོད་དོ། །གལ་ཏེ་མི་བདེན་པའི་ཉེས་པས་སྨོད་ན་སྡུག་བསྔལ་གྱི་རྒྱུར་འགྱུར་བ་བདེན་ཡང༌། འདིར་ནི་མི་བདེན་པར་མ་གྲུབ་པས་སྨོད་པ་ཡང་སྡུག་བསྔལ་གྱི་རྒྱུར་མ་གྲུབ་བོ་སྙམ་ན། རྐང་པ་དང་པོ་བརྗོད་དོ། །མངས་པར་དོགས་སོ། །ཚིག་གི་དོན་ནི་སླའོ། །གང་དག་ཕྱེད་སྔ་མས་ནི་ཟློས་པ་སྤངས་ལ། ཕྱི་མས་ནི་རང་རྒྱུད་སྤངས་སོ་ཞེས་འཆད་པ་དེ་ནི་མི་འཐད་དེ། སྤང་ཞེས་ ༼༣༽ བསྡུ་བ་མེད་པས་བརྗེད་བྱེད་མ་ཡིན་པ་དང༌། རང་རྒྱུད་སྤངས་པ་ཉིད་ཀྱིས་ཟློས་པ་སྤངས་པའི་ཕྱིར་ཏེ། སྦ་བ་དང་བཤད་པ་ནི་ཟློས་པར་དོགས་པ་མེད་པས་སོ། །ཡང་ཞི་བ་བཟང་པོ་ན་རེ། ཡང་དག་པའི་ཤེས་པ་བརྗོད་བྱར་བྱས་པའི་དོགས་པ་དེ་རྟོགས་པ་ཡིན་པར་བརྗོད་པས་ནི་ཀུན་ལས་བཏུས་པ་ལ་དགོས་པ་དེ་ཡོད་པར་གྲུབ་པའི་ཕྱིར་ན། ཕན་པ་དང་ཞེས་བྱ་བ་ལ་སོགས་པས་ནི་ཀུན་ལས་བཏུས་པའི་དགོས་པ་བསྟན་ཏོ། །འོ་ན་རྣམ་ངེས་དོན་མེད་དེ་དོགས་པ་དེ་ནི་ཀུན་ལས་བཏུས་ཁོ་ནར་གྲུབ་པའི་ཕྱིར་རོ་ཞེས་དོགས་པ་ལ། རྣམ་ངེས་ཀྱང་དགོས་པ་དེ་དང་འབྲེལ་པར་སྟོན་པ་ནི། ཚིགས་སུ་བཅད་པ་དང་པོའོ། །ཀུན་ལས་བཏུས་ལ་རྨོངས་པ་དག་ལ། རྣམ་ངེས་ཀྱིས་དེ་གསལ་བར་བྱས་པའི་སྒོ་ནས་དགོས་པ་དེ་ཉིད་བསྒྲུབ་པར་བརྗོད་པ་ཡིན་ནོ་ཞེས་ཟེར་རོ། །དེ་ཡང་མི་བདེན་ཏེ།

ཡི་གེའི་དོན་མ་ཡིན་པ་དང༌། དེ་ལྟ་བུའི་ལོག་པར་རྟོགས་པ་ཡང་རྣམ་འགྲེལ་དུ་བྱེད་པའི་རྒྱུ་མཚན་གྱིས་སྤང་བར་ནུས་པས་རྣམ་པ་གཞན་དུ་ ༼༤༽ བཤད་པ་དོན་མེད་པའི་ཕྱིར་རོ། །བདག་ཅག་ནི་འདི་ལྟར་འཆད་དོ། །འདིའི་འབྲས་བུའི་དོན་ནི་སློབ་དཔོན་ལ་སྡང་བ་དོར་བ་དང་གུས་པ་བསྐྱེད་པའོ། །བསྡུས་པའི་དོན་ཡང་སྙིང་རྗེ་རྩོམ་པའི་རྒྱུར་བསྟན་པའོ། །དེ་ཡང་གསུམ་སྟེ། སྙིང་རྗེའི་དམིགས་པ་དང་རྣམ་པ་དང༌། བྱེད་པའོ། །དང་པོ་ནི་སྡུག་བསྔལ་གྱི་རྒྱུ་ལ་གནས་པ་ཡིན་ལ་དེ་ཡང་སློབ་དཔོན་ལ་སྨོད་པ་ཡིན་ནོ། །སྨོད་པ་ལ་ཡང་དྲུག་སྟེ། གང་ཟག་དང༌། རྒྱུ་དང༌། ཡུལ་དང༌། རྣམ་པ་དང༌། འབྲས་བུ་དང༌། དེ་དག་གི་ཤེས་བྱེད་དོ། །དེ་ལ་1$0000300འཇིག་རྟེན་བློ་གྲོས་བླུན་པོ་འདིས་ནི་སྨད་བྱས་1$0000270ནས་ཞེས་བྱ་བར་འབྲེལ་པ་ནི་གང་ཟག་གོ 1$0000300།དེའི་ཚིག་བརླིང་པ་གསལ་བར་མི་ཤེས་པས་སྨད་བྱས་1$0000270ཞེས་བྱ་བ་ནི་རྒྱུའོ། 1$0000300།ཉེར་རྟེན་འཇིག་རྟེན་རྒྱས་མཛད་དེ་ལ་སྨད་བྱས་1$0000270ཞེས་བྱ་བ་ནི་ཡུལ་ལོ། 1$0000300།རྨོངས་པས་1$0000270ཞེས་བྱ་བས་རྣམ་པ་སྟེ། སྨོད་པའི་མཚན་ཉིད་དོ། 1$0000300།ཅུང་ཟད་སྨད་བྱས་ནའང་དོན་མིན་སྐྱེ་བར་འགྱུར་བ་ཡིན་པས་1$0000270ཞེས་བྱ་བས་འབྲས་བུའོ། །དེ་མཐའ་དག་གི་ཤེས་བྱེད་ནི་རྐང་པ་དང་པོའོ། །སྙིང་རྗེའི་རྣམ་པ་ནི་1$0000300བརྩེ་བས་1$0000270ཞེས་བྱ་བ་སྟེ། མི་བཟོད་པའི་རྣམ་པས་ཉེ་བར་མཚོན་ནས་ཐ་སྙད་བྱས་པ་ནི་རྣམ་པ་ཉིད་སྟོན་པ་ལྷུར་བྱེད་པ་ཡིན་ནོ། །བྱེད་པ་ནི་1$0000300དེའི་ལུགས་ནི་གསལ་བར་བྱ་1$0000270ཞེས་བྱ་བ་སྟེ། སྡུག་བསྔལ་སེལ་བའི་ཐབས་འཇུག་པ་ནི་དེའི་བྱ་བར་བསྟན་ཏོ། །ཚིག་གི་དོན་ནི་དོགས་པ་བརྒྱད་བཀོད་པ་སྔོན་དུ་བཏང་ནས་སྤྱིའི་དོན་དེ་ཉིད་བརྗོད་པའོ། །བརྒྱད་ནི་ཡུལ་མེད་པ་དང༌། ནུས་པ་མེད་པ་ ༼༥༽ དང༌། མི་བཟོད་པ་མེད་པ་དང༌།

མི་རིགས་པ་མེད་པ་དང༌། གནོད་པ་མེད་པ་དང༌། ངེས་བྱེད་མེད་པ་དང༌། སྐབས་ཀྱི་འདོད་པར་བྱ་བ་ཉིད་མེད་པ་དང༌། རྗེས་སུ་མཐུན་པའི་སྒྲུབ་བྱེད་མེད་པར་དོགས་པའོ། །དེ་ཡང་འདི་ལྟར་སྦྱར་ཏེ། རང་རྒའི་ཚུལ་དོར་ནས་འབད་པ་ལྷག་པ་ལ་རྟེན་པའི་འབྲས་བུ་ནི་སློབ་དཔོན་ལ་སྨོད་པ་དོར་བ་ཡིན་ནོ་ཞེས་བརྗོད་པ་སློབ་དཔོན་ལ་སྨོད་པ་ལོག་པ་དེ་ཉིད་འབྲས་བུ་ཇི་ལྟར་འཐད། སློབ་དཔོན་ལ་སྨོད་པ་ནི་སུ་ཡང་མེད་པས་དོན་མེད་པ་ཁོ་ནའོ་ཞེས་དོགས་ན། འཇིག་རྟེན་བློ་གྲོས་བླུན་པོ་འདིས་ནི་ཞེས་སྨྲོས་ཏེ། བློན་པོ་དག་སྨོད་པ་ནི་མཐོང་བ་ཁོ་ནའོ་ཞེས་བྱ་བའི་དོན་ཏོ། །འོ་ན་ནི་ཤར་དུ་ཕྱིན་པར་འདོད་པ་ནུབ་ཏུ་གོམ་པ་འདོར་བས་སྒྲུབ་པར་མི་ནུས་པ་བཞིན་དུ་དེའི་གཞུང་བཤད་པས་ཀྱང་སྨོད་པ་བཟློག་པར་མི་ནུས་ཏེ། སྐྱོན་དག་པར་བྱ་བ་དང༌། ཡོན་ཏན་བརྗོད་པ་དང༌། ནོར་བྱིན་པ་ལ་སོགས་པས་མཐུན་པར་རྗེས་སུ་བསྒྲུབས་པས་ནུས་པའི་ཕྱིར་རོ་ཞེ་ན། དེ་ཚིག་བརླིང་པ་གསལ་བར་མི་ཤེས་པས་ཞེས་སྨྲོས་ཏེ། དེའི་གཞུང་མ་རྟོགས་པས་བྱས་པའི་སྨོད་པ་ནི་རྒྱུ་ལ་མི་གནོད་པར་གཞན་གྱིས་སྤོང་བར་མི་ནུས་ཀྱི་འོན་ཀྱང་དེའི་གཞུང་བཤད་པ་ཁོ་ནས་སྤང་པར་ནུས་སོ་ཞེས་འཐད་པ་བརྗོད་པའོ། །གལ་ཏེ་སློབ་དཔོན་ལ་སྨོད་པ་ཡོད་ཅིང་དེའི་གཞུང་བཤད་པས་བཟློག་པར་ནུས་མོད། དེ་ལ་སྨོད་པ་ལ་མི་བཟོད་པའི་རྒྱུ་ལྷག་པ་ཅི་ཞིག་ཡིན་ཞེས་སེར་སྐྱ་ལ་སོགས་པ་དང་འཇིག་རྟེན་པ་ཐ་མལ་པ་ལ་སྨོད་པ་ལ་མི་བཟོད་པར་འདི་བཟློག་པ་ལ་འབད་སྙམ་ན། ཉེར་རྟེན་འཇིག་རྟེན་རྒྱས་མཛད་དེ་ལ་ཞེས་གསུངས་ཏེ། སྦྱིན་པ་ལ་སོགས་བསྡུས་ཏེ། རྣམ་པར་གྲོལ་བའི་ས་བོན་ ༼༦༽ རྟས་པས་རྒྱས་པར་མཛད་པ་ནི་བདག་ཉིད་ཆེན་པོ་ཡིན་ཏེ། གཞན་གྱི་དོན་ལྷུར་ལེན་པའི་ཕྱིར་རོ། །དེས་ན་དེ་ཉིད་ལས་ཕྱོགས་སུ་ལྷུང་པར་རིགས་པས་དེ་ལ་སྨོད་པ་ཉིད་མི་བཟོད་པའི་ཡུལ་ཡིན་ནོ། །དེ་ལྟ་ན་ཡང་དེ་རང་ཉིད་ལ་སྐྱོན་ཡོད་པས་སྨོད་པ་ནི་རིགས་པ་ཡིན་ནོ། །དེས་ན་མི་བཟོད་པའི་ཡུལ་ཡིན་ཡང་བཟློག་པར་མི་རིགས་ཏེ།

རིགས་པ་བཟློག་པ་ནི་མི་རིགས་པ་ཁོ་ནའོ་ཞེ་ན། རྨོངས་པས་ཞེས་གསུངས་ཏེ། སློབ་དཔོན་སྐྱོན་མེད་པ་ལ་དེ་དང་ལྡན་པས་སེམས་པ་དང་བརྗོད་པ་དང༌། དེ་དང་མཐུན་པའི་ལུས་ཀྱི་ཐ་སྙད་བྱེད་པ་ནི་དེའི་རང་བཞིན་དང༌། དེས་སྐྱེད་པས་རྨོངས་པས་ཞེས་བརྗོད་དོ། །དེ་ཚིག་བརླིང་པ་གསལ་བར་མི་ཤེས་པ་ནི་བསྟན་བཅོས་ཀྱི་དོན་ལ་རྨོངས་པ་ཡིན་ལ། འདི་ནི་གང་ཟག་གི་ཆེ་བ་ལ་རྨོངས་པ་ཡིན་པས་རིམ་པ་བཞིན་རྒྱུ་དང་རང་བཞིན་ནོ། །འོ་ན་མི་རིགས་པ་བདེན་ཡང་དེས་གཞན་ལ་གནོད་པ་མེད་པས་ན་བརྩེ་བ་ཅན་གཞན་སྡུག་བསྔལ་དང་བྲལ་བའི་དོན་དུ་གཉེར་བས་དེ་བཟློག་པར་བྱ་བ་མ་ཡིན་ནོ་ཞེས་དོགས་ན། ཅུང་ཟད་སྨད་བྱས་ན་ཡང་དོན་མིན་སྐྱེ་བར་འགྱུར་བ་ཡིན་པས་ཞེས་གསུངས་སོ། །དོན་ལྔ་པོ་རེ་རེ་ལ་ཡང་དེ་ཁོ་ན་ལྟར་ཡིན་གྱི་གཞན་དུ་མ་ཡིན་ནོ་ཞེས་བྱ་བའི་འཐད་པ་ཅི་ཡོད་སྙམ་ན། ལན་རྐང་པ་དང་པོའོ། །འདིས་ནི་ཤེས་བྱེད་མེད་པའི་དོགས་པ་སྤངས་སོ། །དེ་ལྟར་དོགས་པ་དྲུག་སྤངས་པས། སྙིང་རྗེའི་ཡུལ་བསྟན་ནས་གཞན་དག་གལ་ཏེ་སློབ་དཔོན་ལ་སྨོད་པ་སྤངས་པ་འདིའི་འབྲས་བུ་ཇི་ལྟར་ཡིན་ཞེས་བརྒལ་བ་དང༌། ལན་སློབ་དཔོན་ཆོས་མཆོག་གི་བཤད་པ་བཀོད་པ་བཞིན་བལྟའོ། །འོ་ན་དེའི་གཞུང་མ་རྟོགས་པར་བྱས་པའི་རྨོངས་པ་དེའི་གཞུང་རྟོགས་པས་ ༼༧༽ བཟློག་པའི་ཕྱིར། ཚིག་དོན་སོ་སོར་ཕྱེ་བ་དང་སྦྱར་ནས་དེའི་གཞུང་མ་བཤད་པར། དེའི་གཞུང་མི་ཤེས་པ་དེ་མ་ཤེས་ན་རྨོངས་པ་བཟློག་པར་མི་ནུས་སོ་ཞེས་དོགས་ན། དེའི་ལུགས་ནི་གསལ་བར་བྱ་ཞེས་གསུངས་ཏེ། གཞུང་རིམ་པར་མ་བཤད་ཀྱང་རིགས་པས་འཐད་པའི་དོན་དེའི་ཡིན་པར་བཞག་པས། དེ་བཟློག་པར་ནུས་སོ། །དེ་ལྟར་གང་ཟག་དང༌། རྒྱུ་དང༌། འབྲས་བུ་དང༌། རྣམ་པ་བཞིས་ནི་སྡང་བ་དོར་བའི་ཡན་ལག་དང༌། ཡུལ་དང༌། ཤེས་བྱེད་གཉིས་ཀྱིས་ནི་རང་དང་གཞན་གྱི་དོན་གྲུབ་པས་གུས་པའི་ཡན་ལག་དང༌། རྣམ་པ་དང་བྱེད་པས་ནི་དོགས་པ་ཙམ་སྤོང་བའི་ཡན་ལག་ཏུ་འགྱུར་རོ། །དེ་ལྟར་ཁྱད་པར་དང་བཅས་པའི་དགོས་པ་བརྗོད་ནས་ཁྱད་པར་དང་བྲལ་བའི་དགོས་པ་སྟོན་པ་ནི།

1$0000300ཕན་པ་དང་1$0000270ཞེས་བྱ་བའོ། །འདིར་ཡང་དགོས་པ་དང༌། སྤྱིའི་དོན་དང༌། ཚིག་གི་དོན་གསུམ་ལས། དང་པོ་ནི་ཁ་ཅིག་ན་རེ། ངེས་པས་འཇུག་པའི་དོན་དུའོ། །སྒྲ་ཙམ་ངེས་པའི་རྒྱུ་མ་ཡིན་པ་ཡང་མ་ཡིན་ཏེ། ལུང་ནི་རྗེས་དཔག་དང་འདྲ་བར་ལྐོག་ཏུ་གྱུར་པའི་དོན་ངེས་པའི་རྒྱུ་ཡིན་པའི་ཕྱིར་རོ་ཞེས་ཟེར་ཏེ། དེ་ལྟར་ཡང་བསྟན་བཅོས་དག་ནི་ཐམས་ཅད་དམ། །ཡང་ན་ལས་ནི་གང་ཞིག་ལ། །ཇི་སྲིད་དགོས་པ་མ་བརྗོད་པ། །དེ་སྲིད་དེ་ནི་སུ་ཡིས་འཛིན། །ཅེས་བཤད་པ་ཡིན་ནོ། །དེ་ནི་མི་རིགས་ཏེ། རྟོག་པ་དང་མི་ལྡན་པའི་འཇུག་པ་ནི་དགོས་པ་ལ་མི་ལྟོས་པས། དེའི་དབང་དུ་བྱེད་པ་མི་འཐད་པ་དང༌། སྐྱེས་བུ་ཙམ་གྱི་ཚིག་ལ་འཁྲུལ་པ་མཐོང་བ་དང༌། ཁྱད་པར་རྟོགས་པར་དཀའ་བ་དང༌། སྐྱེས་བུས་མ་བྱས་པ་ལ་ཚད་མས་གནོད་པ་དང༌། ཡོད་ཀྱང་ ༼༨༽ དོན་ཕྱིན་ཅི་མ་ལོག་པར་མ་ངེས་པ་སྟེ། སུན་འབྱིན་པ་ལྔའོ། །སློབ་དཔོན་ཆོས་མཆོག་གི་ཞལ་སྔ་ནས་རྟོག་པ་དང་ལྡན་པ་ཐེ་ཚོམ་སྐྱེད་པས་འཇུག་པ་ནི་ངག་དང་པོའི་དགོས་པ་ཡིན་ནོ། །སྒྲུབ་བྱེད་དང་གནོད་པ་མེད་པའི་དོན་ལ་ཐེ་ཚོམ་དང་པོ་ནས་གནས་ཀྱང་ཁྱད་པར་ཅན་འཇུག་པའི་ཡན་ལག་ཏུ་འགྱུར་བའི་ཐེ་ཚོམ་ནི་ངག་གི་འབྲས་བུ་ཡིན་ལ། དེ་ཡང་དོན་དུ་འགྱུར་བ་ལ་ཐེ་ཚོམ་ཟ་བའོ། །འདི་ལྟར་བསྟན་བཅོས་བྱེད་པའི་བསྟན་བཅོས་ཀྱི་དང་པོར་བརྗོད་པར་བྱ་བ་ལ་སོགས་པ་མེད་བཞིན་དུ་ལོག་པར་སྟོན་པའི་རྒྱུ་མཚན་ནི་མཐོང་བ་མེད་ལ། དེ་ལྟར་སྔར་འཇུག་པ་ཡང་མཐོང་བ་མེད་དེ། དེས་ན་དེ་ལས་དོན་ཡོད་པ་ལ་ཤས་ཆེར་རྣམ་པར་རྟོག་པའི་ཐེ་ཚོམ་བྱ་བར་རིགས་སོ་ཞེས་གསུང་ངོ༌། །འདི་ཡང་མི་རིགས་ཏེ། དོན་དུ་འགྱུར་བར་ཐེ་ཚོམ་ཟ་བ་ཞེས་བྱ་བ་དེ་ཉིད་རེ་ཤིག་གང་ལ་འདོད། ཅི་ཡོད་པ་ལ་ཤས་ཆེར་རྟོག་པའམ། ཁྱད་པར་དང་འབྲེལ་པའམ། གཉི་གའི་རང་བཞིན་ཅན་ཡིན། དང་པོ་ནི་མ་ཡིན་ཏེ། ལོག་པར་སྟོན་པའི་རྒྱུ་མ་མཐོང་བ་དང༌། དེ་ལྟར་སྟོན་པའི་འཇུག་པ་མཐོང་བ་མེད་པས།

དགོས་འབྲེལ་གྱི་ངག་ལ་ཐེ་ཚོམ་བྱ་བར་རིགས་ན། འོ་ན་རིགས་པ་དེ་གཉིས་ཐེ་ཚོམ་གྱི་རྒྱུ་ཡིན་གྱི་ངག་ནི་མ་ཡིན་ནོ། །དེས་ན་ངག་མེད་ཀྱང་བསྟན་ཆོས་ཀྱི་རྩོམ་པ་ཉིད་ལས་ཡོད་པ་ལ་ཤས་ཆེར་རྟོག་པའི་བློར་འགྱུར་ཏེ། དགོས་པ་མེད་པར་བསྟན་བཅོས་རྩོམ་པའི་རྒྱུ་མཚན་མ་མཐོང་བ་དང༌། འཇུག་པ་ཡང་མ་མཐོང་བ་ནི་དེ་ལ་ཡང་ཡོད་པས་གང་དུ་རིགས་པས་དེ་གཉིས་སྲིད་པ་དེར་ཐེ་ཚོམ་དེར་འགྱུར་རོ། །རིགས་པ་དེ་དག་ནི་དགོས་འབྲེལ་གྱི་ངག་མེད་ཀྱང་ཡུལ་གཞན་ལ་བརྟེན་ནས་འགྱུར་རོ། །དེས་ ༼༩༽ ན་ངག་འདི་དོན་མེད་དོ། །གང་དུ་མཆོད་རྗོད་ཡོད་པ་དེར་ནི་དེ་ལས་ཀྱང་རིགས་པ་དེ་དག་ཁོ་ནའི་རྗེས་སུ་འབྲངས་ཏེ། ཐེ་ཚོམ་དུ་འགྱུར་བས་ན་དོན་མེད་པ་ཁོ་ནའོ། །གཉིས་པ་ལ་ཡང་དགོས་འབྲེལ་གྱི་ངག་འཇུག་པ་པོ་ལ་མི་དགོས་པ་དང༌། མི་ནུས་པ་དང༌། དོན་དུ་གཉེར་བ་ཉིད་སྐྱེད་པར་མི་ནུས་པ་དང༌། ཚིག་ཅིག་ཁོ་ནས་ནུས་པར་ཐལ་བ་སྟེ་བཞིའོ། །དང་པོ་ནི་གལ་ཏེ་ཁྱད་པར་དེ་རང་ཉིད་དོན་དུ་གཉེར་བ་ཡིན་ན། བློ་ལ་གནས་པ་དང༌། ངེས་པར་བྱེད་པ་མེད་པས་གྲུབ་ཟིན་པས་དེ་སྐྱེད་ཅི་དགོས། འོན་ཏེ་ཁྱད་པར་དེ་དོན་དུ་མི་གཉེར་ན་ཡང་ཐེ་ཚོམ་གྱིས་འཇུག་པར་མི་ནུས་ཏེ། མི་འདོད་པའི་དོན་གཞན་ལ་ཐེ་ཚོམ་སྐྱེས་པ་བཞིན་ནོ། །དོན་དུ་གཉེར་བའི་ཡུལ་མ་ཡིན་པ་ལ་ནི་ངེས་པ་སྐྱེས་ཀྱང་མི་འཇུག་ན། ཐེ་ཚོམ་ཙམ་གྱིས་ཅི་སྨྲོས། གསུམ་པ་ནི་དགོས་འབྲེལ་གྱི་ངག་མེད་པར་རང་ཉིད་དོན་དུ་མི་གཉེར་ཡང་ཡོད་ན་དེ་ལས་དོན་དུ་གཉེར་བ་སྐྱེ་བས་ཐེ་ཚོམ་གྱི་འཇུག་གོ་ཞེ་ན། དེ་ཡང་མི་ནུས་ཏེ། འདིར་ཡང་སྤྱིའི་ཆ་ཕན་པ་དང༌། མི་ཕན་པ་ཙམ་ནི་འཁོར་བ་པ་མཐའ་དག་གིས་དོན་དུ་གཉེར་བྱ་ཡིན་པ་དང༌། དོན་དུ་གཉེར་བའི་ཡུལ་ཉིད་ཀྱིས་བློ་ལ་གནས་པས་ཐེ་ཚོམ་ཡང་གྲུབ་ཟིན་པས་ན་ཁྱད་པར་ལ་དོན་དུ་གཉེར་བ་སྐྱེད་པར་ཁས་བླང་པའི་སྐབས་ཡིན་ནོ། །དེ་ཡང་མི་འཐད་དེ། ཁྱད་པར་གྱི་དགོས་པ་བརྗོད་པ་མེད་པ་དང༌།

སྤྱི་ཙམ་བརྗོད་པས་ཀྱང་ཁྱད་པར་ལ་དོན་དུ་གཉེར་བ་སྐྱེད་པར་མི་ནུས་སོ། །གལ་ཏེ་ནུས་ན་སྔར་ཉིད་སྤྱིའི་བློ་ལ་ཡོད་པ་ལས་ཀྱང་ཁྱད་པར་ལ་ཐེ་ཚོམ་སྐྱེ་ ༼༡༠༽ བར་འགྱུར་ཏེ། བརྗོད་པས་ནི་རྟོགས་པ་ཙམ་སྒྲུབ་ལ་རྟོགས་པ་དེ་ནི་སྔར་ཡང་ཡོད་པས་སྤྱི་བརྗོད་པས་ཅི་བྱ། བཞི་པ་ནི་འདིས་ཁྱད་པར་ལ་དོན་དུ་གཉེར་བ་སྐྱེད་པས་ཐེ་ཚོམ་གྱི་འཇུག་པར་བྱེད་ན། བཞི་བཀོད་པ་དོན་མེད་དེ། དགོས་པ་ཙམ་བརྗོད་པས་དེ་དང་འབྲེལ་པ་བརྗོད་བྱ་དང་དགོས་པའི་དགོས་པ་ལ་སོགས་པ་ལ་དཔྱོད་པས་སྐྱེ་བས་ཐེ་ཚོམ་འགྲུབ་པའི་ཕྱིར་རོ། །གལ་ཏེ་གཉི་གའི་ཁྱད་པར་འཇུག་པའི་ཡན་ལག་ཡིན་ཏེ། ཁྱད་པར་ཅན་གྱི་དགོས་པ་ལ་སོགས་པ་ཡོད་པར་ཤས་ཆེར་རྟོག་པའོ། །སྤྱིར་ཡོད་པར་ཤས་ཆེར་རྟོག་པའམ། ཁྱད་པར་ཡོད་པ་ཤས་ཆེར་མི་རྟོག་པ་ནི། འཇུག་པའི་རྒྱུ་མ་ཡིན་ནོ་སྙམ་ན། འདི་ལ་ཉེས་པ་གསུམ་སྟེ། མ་འབྲེལ་པ་བརྗོད་པར་ཐལ་བ་དང༌། མི་ནུས་པ་དང༌། མི་དགོས་པའོ། །འདི་ལྟར་འདིར་རྣམ་པར་རྟོག་པ་གཉིས་ཏེ། ཁྱད་པར་འབའ་ཞིག་ལས་སྤྱི་དོན་དུ་མི་གཉེར་བ་ལ་འདི་འཇུག་པའི་ཡན་ལག་ཡིན་ནམ། འོན་ཏེ་སྤྱི་ཡང་དོན་དུ་གཉེར་བ་ལ། དང་པོ་ལྟར་ན་མ་འབྲེལ་པ་བརྗོད་པར་ཐལ་ཏེ། དོན་དུ་གཉེར་བའི་ཡུལ་ཁྱད་པར་ཅན་ནི་ངག་འདིས་མ་བརྗོད་པ་ལ་མི་འདོད་པའི་ཡུལ་སྤྱི་ནི་བརྗོད་པས་སོ། །གཞན་ཡང་འདིར་ཁྱད་པར་གྱི་དགོས་པ་བརྗོད་པ་ཡོད་ཀྱང་དེས་དེ་ཡོད་པ་ལ་ཤས་ཆེར་རྟོག་པ་སྐྱེད་པར་མི་ནུས་ཏེ། ཇི་ལྟར་བརྩེ་བ་ལ་སོགས་པ་ལོག་པར་སྟོན་པའི་རྒྱུ་མ་མཐོང་བ་ལྟར་བརྩེ་བ་ལ་སོགས་པ་ཡང་དག་པར་སྟོན་པའི་རྒྱུ་ཡང་མ་མཐོང་བའི་ཕྱིར་དང༌། ལོག་པར་བརྗོད་པ་ལ་འཇུག་པ་མ་མཐོང་བ་ཡང་མ་གྲུབ་པས་ཏེ། བསྟན་བཅོས་བྱེད་པ་ཕལ་ 

༼༡༡༽ ཆེར་དོན་ལོག་པར་སྟོན་པར་སྣང་བའི་ཕྱིར་ཏེ། དོན་ཅིག་ལ་བསྟན་བཅོས་བྱེད་པ་དུ་མ་འགལ་བའི་རང་བཞིན་ཁས་ལེན་པའི་ཕྱིར་རོ། །དེས་ན་རྒྱུ་མཚན་དེ་གཉིས་ཀྱིས་ཡོད་པ་ལ་ཤས་ཆེར་རྟོག་པ་སྐྱེད་ན་བཟློག་པ་གཉིས་ཀྱིས་མེད་པ་ལ་ཤས་ཆེར་རྟོག་པ་ཡང་ཅི་སྟེ་མི་སྐྱེད། འོན་ཏེ་སྤྱི་ཡང་དོན་དུ་གཉེར་ན། འོ་ན་གཉིས་ཀའི་རང་བཞིན་ཅན་གྱི་ཐེ་ཚོམ་དོན་མེད་དེ། རྒྱུ་མཚན་གཞན་ལས་སྤྱི་ཡོད་པར་རྟོག་པ་ཉིད་ཀྱིས་འཇུག་པ་གྲུབ་པའི་ཕྱིར་ཏེ། དེ་ལྟ་མ་ཡིན་ན། ཁྱད་པར་ཡོད་པར་ཤས་ཆེར་རྟོག་པས་ཀྱང་ཇི་ལྟར་འགྲུབ། དོན་དུ་གཉེར་བར་འགྱུར་བར་འདྲ་བ་ལ་སྤྱི་ཡོད་པ་ལ་ཤས་ཆེ་བས་ནི་མི་འཇུག་ལ། ཁྱད་པར་ཡོད་པ་ལ་ཤས་ཆེ་བས་འཇུག་གོ་ཞེས་བྱ་བ་མི་རིགས་སོ། །དེ་ལྟར་རྣམ་པར་རྟོགས་པ་དང་པོ་ལ་རྒྱུ་མཚན་གཞན་གྱི་གྲུབ་པ་དང༌། གཉིས་པ་ལ་བཞི་དང༌། གསུམ་པ་ལ་གསུམ་སྟེ། བརྒྱད་ཀྱི་མི་འཐད་དོ། །ངེས་པ་དང་ཐེ་ཚོམ་གྱིས་འཇུག་པར་སྨྲ་བ་གཉིས་ཀ་ལ་ཐུན་མོང་དུ་ཉེས་པ་དྲུག་སྟེ། ཅི་ངག་དང་པོ་བསྟན་བཅོས་སུ་རྟོགས་སམ། འོན་ཏེ་མ་ཡིན། དང་པོ་ལྟར་ན་ཞུགས་ཟིན་པ་ལ་འཇུག་པའི་ཡན་ལག་ཏུ་མི་དགོས་སོ། །གཉིས་པ་ལྟར་ན་ཡང་གེགས་སུ་ཐལ་ཏེ། དེ་མེད་ན་དེའི་གནས་སུ་བསྟན་བཅོས་ཉིད་ལ་འཇུག་པའི་ཕྱིར་རོ། །འདི་སྙམ་དུ་བསྟན་བཅོས་ལྟ་བ་ཙམ་ནི། དེ་ལ་ཞུགས་པ་མ་ཡིན་ཏེ། ཡིན་ན་ཉེས་པ་དེ་གཉིས་སུ་ཐལ་བའི་ཕྱིར་རོ། །འོན་ཀྱང་ཐོས་པ་ལ་སོགས་པས་རྗེས་སུ་སྦྱོར་བའི་གོ་གོན་པའོ། །དེས་ན་སྐྱོན་དེ་གཉིས་མེད་དོ་སྙམ་ན། འོ་ན་བསྟན་བཅོས་ཀྱི་དོན་དང་པོར་མཐོང་བ་ཉིད་གོ་བགོས་པའི་མཚན་ཉིད་ཅན་འཇུག་པའི་རྒྱུ་ ༼༡༢༽ ཡིན་པས་ན་དགོས་འབྲེལ་གྱི་ངག་དོན་མེད་དོ། །གཞན་ཡང་དགོས་འབྲེལ་གྱི་ངག་ལ་འཇུག་པའི་ཡན་ལག་གཞན་དགོས་སམ་མི་དགོས། དང་པོ་ལྟར་ན་ཐུག་པ་མེད་དོ། །གཉིས་པ་ལྟར་ན་ངག་དང་པོ་ཡང་མི་དགོས་སོ། །གཞན་ཡང་འདི་ཐ་སྙད་པ་ཡིན་ནམ།

དོན་དམ་པ་ཡིན། དང་པོ་ལྟར་ན་མི་འཐད་དེ། ཐ་སྙད་ནི་འཇིག་རྟེན་ན་ཇི་ལྟར་མཐོང་བའི་རྗེས་སུ་འབྲང་བ་ཡིན་ན། དགོས་འབྲེལ་གྱི་ངག་ཡོད་ན་དེ་ལས་འཇུག་གི མ་བསྟན་ན་མི་འཇུག་པ་ནི་མ་མཐོང་ངོ༌། །དེས་ན་མེ་མྱུ་གུའི་རྒྱུར་བསྟན་པ་རྒྱུ་མཚན་མེད་པ་ལྟར་འདི་ཡང་ཡིན་ནོ། །དོན་དམ་པར་ཡང་མ་ཡིན་ཏེ་དོན་དམ་པར་འཇུག་པ་དང་ལྡོག་པ་མ་གྲུབ་པས་དེའི་རྒྱུར་མི་སྲིད་པའི་ཕྱིར་རོ། །དེས་ན་ངག་འཇུག་པའི་རྒྱུ་ནི་ཐ་སྙད་དུའམ། དོན་དམ་པར་ཡང་འཇུག་པ་རྒྱུ་མ་ཡིན་ནོ། །ཡང་སློབ་དཔོན་ཞི་བ་འཚོའི་རྗེས་འབྲང་དང་བཅས་པ་དག་ནི། འདི་ནི་བརྩམ་པར་བྱ་བ་མ་ཡིན་ཏེ། དགོས་པ་ལ་སོགས་པ་དང་མི་ལྡན་པའི་ཕྱིར་བྱ་རོག་གི་སོ་བརྟག་པའི་བསྟན་བཅོས་བཞིན་ནོ་ཞེས་ཁྱབ་བྱེད་མི་དམིགས་པ་ལྟར་འཆོས་པས་བསྟན་བཅོས་རྩོམ་པའི་སྐབས་འགོག་པ་ལ། མ་གྲུབ་པ་བརྗོད་པས་དེ་སྤང་བའི་དོན་དུ་འདི་བཀོད་དོ་ཞེས་བརྗོད་དོ། །དེ་ཡང་དཔྱད་པར་བྱ་སྟེ། དེ་ལྟར་མ་གྲུབ་པ་བརྗོད་པས་འདི་ལ་འཇུག་པར་བྱའམ། འོན་ཏེ་གཞན་གྱི་ལོག་རྟོགས་བཀག་པ་ཙམ་འབྲས་བུ་ཡིན་ནམ། དེ་སྟེ་དེ་ལྟར་བརྗོད་པས་བསྟན་བཅོས་ལ་ཞུགས་པས་མཛེས་པའི་ཡན་ལག་ཏུ་འགྱུར་ཞེས་རྣམ་པར་རྟོག་པ་གསུམ་མོ། །དང་པོ་ནི་མ་ཡིན་ ༼༡༣༽ ཏེ། དེ་བཀག་ནས་ངེས་པ་དང༌། ཐེ་ཚོམ་སྐྱེད་པས་འཇུག་པ་ནི་སྔར་བཀག་པ་དང༌། རྣམ་པ་གཞན་ཡང་འཇུག་པའི་ཡན་ལག་ཏུ་མི་སྲིད་པའི་ཕྱིར་རོ། །གཉིས་པ་ཡང་མ་ཡིན་ཏེ། དགག་པར་མི་ནུས་པ་དང༌། གང་རུང་བཀག་པ་འབྲས་བུར་མི་འཐད་པ་དང༌། བསྟན་བཅོས་ཀྱི་དོན་དང་འབྲེལ་པ་བཀག་པ་འབྲས་བུར་མི་འཐད་པ་དང༌། རྩོམ་པ་དང་འབྲེལ་པ་བཀག་པ་འབྲས་བུར་མི་འཐད་པ་དང༌། ཐུག་པ་མེད་པར་ཐལ་བ་སྟེ། ཉེས་པ་ལྔའོ། །དང་པོ་ནི་རིགས་པ་མེད་པར་ཚིག་ཙམ་ལས་རྟོགས་པ་དང་ལྡན་པའི་ལོག་རྟོགས་ལྡོག་ན་ཧ་ཅང་ཐལ་བའོ། །གཉིས་པ་ནི་ཤ་པ་ཤིང་མ་ཡིན་པ་དང༌། རྫ་མ་ས་མ་ཡིན་པར་ལོག་པར་རྟོགས་པ་བཀག་པ་ཡང་ངག་དང་པོའི་འབྲས་བུར་ཐལ་བའི་ཕྱིར་རོ། །གསུམ་པ་ནི་བསྟན་བཅོས་ཀྱི་ལུས་མཐའ་དག་ངག་དང་པོར་ཐལ་བའི་ཕྱིར་ཏེ།

དེའི་དོན་བྱེད་པས་སོ། །བཞི་པ་ནི་བསྟན་བཅོས་འདི་ནི་བརྩམ་པར་བྱ་བ་མ་ཡིན་ཏེ། ནོར་ཟད་པའི་རྒྱུ་ཡིན་པའི་ཕྱིར་རོ་ཞེས་བྱ་བ་ལ་སོགས་པའི་ལོག་པར་རྟོགས་པ་བསལ་བ་ཡང་དེའི་དགོས་པར་ཐལ་བའི་ཕྱིར་རོ། །ལྔ་པ་ནི་དགོས་འབྲེལ་གྱི་ཚིག་ཉིད་བྱ་བ་མ་ཡིན་ཏེ། དེ་ལ་ཡང་དགོས་པ་ལ་སོགས་པ་མེད་པའི་ཕྱིར་རོ་ཞེས་བྱ་བ་ཡང་དགག་དགོས་པས་ཐུག་པ་མེད་པར་ཐལ་བའི་ཕྱིར་རོ། །དེས་ན་འཇུག་པ་དང་ལོག་རྟོགས་བསལ་བ་ཙམ་གཉི་ག་དགོས་པ་མ་ཡིན་ནོ། །འོ་ན་འདི་ཅིའི་དོན་དུ་ཡིན་ཞེ་ན། བསྟན་བཅོས་ཀྱི་སྐབས་མངོན་དུ་བྱས་ནས་བསྟན་བཅོས་བཀོད་པ་ནི་མཛེས་པར་བྱ་བའི་ཕྱིར་ཏེ། དེ་ལྟར་མ་ཡིན་ན་གློ་བུར་དུ་ཐོག་རུངས་བསྟན་བཅོས་འཇུག་པ་ནི་མི་མཛེས་སོ། །དེས་ན་སློབ་དཔོན་ཞི་བ་འཚོས་ལོག་རྟོགས་བཀག་པ་འདིའི་དོན་ ༼༡༤༽ ཡིན་པར་གསུངས་པ་ཡང་དེ་འདྲ་བའི་ལོག་རྟོགས་ནི་རྟོག་པ་དང་ལྡན་པ་ལ་མི་སྲིད་ལ། སྨྱོན་པ་ལ་དེ་ལྟ་བུ་སྐྱེས་ཀྱང་དེ་དགག་པར་འོས་པ་མ་ཡིན་གྱི། དེ་འདྲ་བའི་ཚིག་རང་གིས་བཀོད་ནས་བསྟན་བཅོས་ལ་ནམ་ཞུགས་པ་ནི་མཛེས་པ་ཙམ་དུ་དགོངས་པར་གདོན་མི་ཟ་བ་སྟེ། གཞན་དུ་ནི་དེ་ལྟར་ཁྱབ་བྱེད་མི་དམིགས་པ་སུན་དབྱུང་བ་འདི་འབྲས་བུ་ཅི་འདྲ་བ་ཞིག་ཡིན། དེས་ན་ཤིན་ཏུ་སླ་བའི་དོན་འདི་ལ་གཞན་གྱི་རྨོངས་པ་ཚབས་ཆེན་པོ་ཡོད་པས་ཤིན་ཏུ་དཀའ་བར་གྱུར་ཀྱང་དོན་ནི་འདི་ཁོ་ན་ཡིན་ནོ། །དགོས་པའི་དོན་ཏོ། །སྤྱི་དོན་ཀྱང་སློབ་དཔོན་ཆོས་མཆོག་ལྟར་ན་གཙོ་བོའི་དོན་གཉིས་སྟོན་ཏོ། །དེ་ཡང་ཁྱད་པར་དང་བཅས་པ་རྣམ་པ་བཞིའོ། །དེ་ལ་བརྗོད་བྱའི་དགོས་པ་དང༌། རྗོད་བྱེད་ཀྱི་དགོས་པ་ནི་གཙོ་བོ་ཡིན་ཏེ། ཁྱད་པར་དུ་བྱ་བ་ཉིད་དུ་རྟོགས་པའི་ཕྱིར་རོ། །བརྗོད་བྱ་དང་འབྲེལ་པ་དག་ནི་རིམ་པ་བཞིན་དུ་དེ་གཉིས་ཀྱི་ཁྱད་པར་དུ་རྟོགས་པར་བྱ་བ་ཡིན་པས་གཙོ་བོ་མ་ཡིན་པའོ། །དེ་ལ་ངག་གཅིག་གིས་དོན་དུ་མ་རང་དབང་དུ་མི་འཇོག་པས་ན་དང་པོ་ནི་དངོས་སུ་བསྟན་ལ།

ལྷག་མ་གསུམ་ནི་ཤུགས་ཀྱིས་བསྟན་ཏོ། །དེས་ན་སྒྲའི་བརྗོད་བྱ་ལ་ལྟོས་ཏེ། བརྗོད་བྱའི་དགོས་པ་ཁོ་ན་གཙོ་བོ་ཡིན་ལ། འདོད་པས་ཡུལ་དུ་བྱས་པའམ། རྟོགས་པས་ཡུལ་དུ་བྱས་པ་ལ་ལྟོས་ཏེ་ནི་སྒྲའི་དགོས་པ་ཡང་གཙོ་བོ་ཡིན་པས་གཉིས་སོ། །དེ་བཞི་བསྟན་པ་ཡང་དོན་དུ་འགྱུར་བའི་ཐེ་ཚོམ་སྐྱེད་པ་དང༌། དོན་དུ་མི་འགྱུར་བའི་ཐེ་ཚོམ་བཟློག་པ་ལ་བཞི་ཁོ་ན་ཉེ་བར་མཁོ་སྟེ། མང་ན་མི་དགོས་པ་དང༌། ཉུང་ན་མི་ནུས་པས་སོ། །ཇི་ལྟར་ཞེ་ན། རེ་ཤིག་ ༼༡༥༽ དོགས་པ་བཞི་པོ་བརྗོད་པར་བྱ་བའི་དགོས་པ་མེད་པ་ཉིད་དང༌། བསྒྲུབ་པར་མི་ནུས་པ་དང༌། རྗོད་པར་བྱེད་པའི་དགོས་པ་འདོད་པར་བྱ་བ་མ་ཡིན་པ་དང༌། ཐབས་སླ་བ་གཞན་གྱིས་བསྒྲུབ་པར་བྱ་བའམ། འདི་བསྒྲུབ་པར་བྱ་བ་མ་ཡིན་པ་བཞི་ལས་གང་རུང་ཅིག་ཡོད་ཀྱང་དོན་དུ་མི་འགྱུར་བར་ཐེ་ཚོམ་ཟ་བ་ཉིད་ཡིན་པས་མི་འཇུག་ཅིང༌། གཞན་འཇུག་པ་ཡང་བཟློག་པ་ལ་མི་དགོས་ལ། དེ་བཞི་ཡང་དགོས་འབྲེལ་འདི་དག་ཁོ་ནས་ལྡོག་པའི་ཕྱིར་རོ་ཞེས་བྱ་བར་འཆད་དོ། །འདི་ནི་མི་འཐད་དེ། གྲངས་ངེས་པ་མི་རུང་བ་དང༌། གཉི་ག་གཙོ་བོར་མི་རུང་པས་སོ། །དང་པོ་ནི་གལ་ཏེ་བརྗོད་པར་བྱ་བའི་དགོས་པ་མེད་པ་དང༌། བསྒྲུབ་པར་མི་ནུས་པར་དོགས་པ་ལྡོག་པའི་ཡན་ལག་ཡིན་པ་བཞིན་དུ། འདོད་པར་བྱ་བ་མ་ཡིན་པ་དང་བསྟན་བཅོས་འདིས་བསྒྲུབ་པར་བྱ་བ་མ་ཡིན་པར་དོགས་པ་ཡང་ལྡོག་པའི་ཡན་ལག་ཡིན་པས། དེ་བཟློག་པའི་ཕྱིར་དེའི་གཉེན་པོའི་དོན་གཉིས་བསྟན་པར་བྱ་བར་འགྱུར་ལ། རྗོད་པར་བྱེད་པའི་དགོས་པ་ལ་ཡང་མེད་པ་དང་བསྒྲུབ་པར་མི་ནུས་པར་དོགས་པའི་གཉེན་པོ་གཉིས་བསྟན་དགོས་པས་དགོས་འབྲེལ་བརྒྱད་དུ་འགྱུར་རོ། །གལ་ཏེ་བརྗོད་བྱའི་དགོས་པ་ལ་ཡོད་པར་ངེས་པ་ཉིད་ཀྱིས་འདོད་པར་བྱ་བ་མ་ཡིན་པ་ཉིད་སྤངས་ཏེ། དོན་གྲུབ་པ་ཡོད་པ་ལ་ཐེ་ཚོམ་ཟ་ཡང་འཁོར་བ་པ་དེར་མི་འདོད་པ་ནི་སུ་ཡང་མེད་པས་སོ་ཞེ་ན། འོ་ན་སྒྲུབ་པར་ནུས་པ་ཉིད་དུ་ངེས་པས་མེད་པར་དོགས་པར་དོགས་པ་ཡང་ལྡོག་སྟེ།

མེད་པ་ནི་སྒྲུབ་པར་ནུས་པ་ཉིད་དུ་མི་སྲིད་དོ། །གཞན་ཡང་བརྗོད་བྱའི་དགོས་པ་བསྟན་བཅོས་འདི་དང་མ་འབྲེལ་པར་དོགས་པ་ལྡོག་པའི་ཡན་ལག་ཇི་ལྟར་མ་ཡིན་ཏེ། འདི་དང་མ་འབྲེལ་ ༼༡༦༽ བའི་འབྲས་བུས་ནི་འདི་ལ་མི་འཇུག་སྟེ། ཧ་ཅང་ཐལ་བའི་ཕྱིར་རོ། །དེས་ན་འདི་ལ་མི་འཇུག་པ་ཉིད་ལྡོག་པ་ལས་གཞན་ཅི་ཡིན། དེས་ན་བརྗོད་བྱའི་དགོས་པ་ལ་དོགས་པ་བཞི་གཅད་པའི་དོན་དུ་དགོས་འབྲེལ་བཞིའོ། །དེ་བཞིན་དུ་རྗོད་བྱེད་ཀྱི་དགོས་པ་ལ་མེད་པར་དོགས་པ་སྤང་དགོས་སོ། །གལ་ཏེ་འདོད་པ་བྱ་བ་ཉིད་དུ་ངེས་པས་དེ་གྲུབ་བོ་ཞེ་ན། མ་ཡིན་ཏེ། འདོད་པར་བྱ་བ་ཙམ་གྱིས་ཡོད་པར་མི་འགྲུབ་སྟེ། དབུལ་པོ་ལ་ནོར་བཞིན་ནོ། །ཡང་ན་བརྗོད་པར་བྱ་བའི་དགོས་པ་ལ་ཡང་སྒྲུབ་པར་ནུས་པ་ཉིད་ཀྱིས་ཡོད་པར་ངེས་པས་ལོགས་སུ་བསྟན་པས་ཅི་བྱ། གལ་ཏེ་དགོས་པའི་རང་གི་ངོ་བོ་བསྟན་པ་ཉིད་ཀྱི་ཤུགས་ཀྱིས་འདོད་པར་བྱ་བར་གྲུབ་ཀྱི། འདིར་འདོད་པར་བྱ་བ་ཉིད་དངོས་སུ་བསྟན་པའི་ཚིག་ནི་མེད་དོ། །དེས་ན་འདོད་པར་བྱ་བ་ཉིད་འཕེན་པའི་ཚིག་གིས་ཡོད་པར་འགྲུབ་ཀྱི། བརྗོད་བྱའི་དགོས་པ་ལ་ནི་ཡོད་པ་ཉིད་རང་གི་སྒྲས་བསྟན་ལ་སྒྲུབ་པར་ནུས་པ་ནི་སྒྲ་གཞན་ཡིན་པས་ལོགས་སུ་བརྗོད་དོ་ཞེ་ན། འོ་ན་འདོད་པར་བྱ་བ་ཉིད་འདིར་མི་འགྲུབ་སྟེ། ཡོད་པར་བརྗོད་པས་འདོད་པར་བྱ་བ་རྟོགས་ན་ཐམས་ཅད་དུ་དོན་དང་སྒྲའི་དགོས་པ་ཡོད་པར་བརྗོད་པས་ཁྱད་པར་གཞན་འགྲུབ་པས་ཁྱད་པར་གཞན་སྒྲུབ་པའི་ཚིག་དོན་མེད་དོ། །དེས་ན་དགོས་འབྲེལ་བརྒྱད་དུ་འགྱུར་བའམ། ཡང་ན་གང་རུང་ཅིག་གམ། གཉིས་ཙམ་བསྟན་པར་བྱ་བས་གྲངས་ངེས་པ་མི་འཐད་དོ། །ཇི་ལྟར་གཉི་གར་གཙོ་བོར་མི་རུང་ཞེ་ན། ཅི་གཉི་ག་དོན་དུ་གཉེར་བ་ལ་འདི་གཉིས་བརྗོད་དམ། གང་རུང་དོན་དུ་གཉེར་བ་ལ་ ༼༡༧༽ དང་པོ་ནི་མ་ཡིན་ཏེ། གཉི་གའི་དོན་དུ་གཉེར་བ་ལ་གཅིག་ཁོ་ནས་འགྲུབ་པའི་ཕྱིར་ཏེ། དེ་དོན་དུ་གཉེར་བས་དེ་ཁོ་ན་ལས་འཇུག་པའི་ཕྱིར་རོ། །དེ་ལྟ་མ་ཡིན་ན་གཉི་ག་དོན་དུ་གཉེར་བ་ཉིད་དུ་མི་འགྱུར་རོ། །གང་རུང་དོན་དུ་གཉེར་བ་ཡང་མ་ཡིན་ཏེ།

སྒྲའི་དགོས་པ་ལ་མ་ལྟོས་པར་བརྗོད་བྱའི་དགོས་པ་དོན་དུ་གཉེར་བར་བྱ་བ་ཡིན་ན་བསྟན་བཅོས་ལ་འཇུག་པའི་རྒྱུར་མི་འགྱུར་རོ། །བསྟན་བཅོས་ཀྱི་དངོས་ཀྱི་འབྲས་བུ་མ་ཡིན་པའི་ཕྱིར་དང༌། བརྒྱུད་པའི་འབྲས་བུ་ཡིན་ན་ཡང་དངོས་ཀྱི་དགོས་པ་ལ་ལྟོས་པར་ཐལ་བའི་ཕྱིར་རོ། །གཞན་ཡང་གང་རུང་དོན་དུ་གཉེར་ན་བརྗོད་བྱའི་དགོས་པ་མེད་པར་མི་འཇུག་པར་བརྗོད་པ་ཡང་འགལ་ཏེ། སྒྲའི་དགོས་པ་འབའ་ཞིག་ལས་འཇུག་པའི་ཕྱིར་རོ། །གཞན་ཡང་དོན་གྱི་དགོས་པ་ཞེས་བྱ་བ་ཅི་ཕྱི་རོལ་གྱི་དངོས་པོ་ཉིད་ཀྱི་དགོས་པ་ཡིན་ནམ། འོན་ཏེ་གཞན་ཡིན། དང་པོ་ལྟར་ན་དེ་ནི་བསྟན་བཅོས་ལ་འཇུག་པའི་རྒྱུ་མ་ཡིན་ཏེ། སྤང་བྱ་ལ་སོགས་པ་དང༌། ནུས་པ་མེད་པ་བརྗོད་པའི་སྒྲ་ལ་ཡང་འཇུག་པས་སོ། །གཉིས་པ་ལྟར་ན་དེ་ཉིད་སྒྲ་ཉིད་ཀྱི་དགོས་པ་ཡིན་ལ། དེ་ཡང་དགོས་པའི་དགོས་པ་ཁོ་ན་ཡིན་པས་དངོས་ཀྱི་སྒྲའི་དགོས་པ་ལ་ལྟོས་པའི་ཕྱིར་ཇི་ལྟར་རེ་རེའི་དོན་དུ་གཉེར་བར་བྱ་བ་ཡིན། དེས་ན་བསྡུས་པའི་དོན་འདི་ལྟར་བརྗོད་པར་བྱ་སྟེ། འདིས་རེ་ཤིག་བསྟན་བཅོས་ཀྱི་འབྲས་བུ་གཞན་འཇུག་པའི་ཡན་ལག་མ་ཚང་བ་མེད་པ་ཞིག་བརྗོད་པ་ཡིན་ནོ། །དེ་ཡང་ཆོས་བཞི་དང་ལྡན་པ་ཁོ་ན་ཡིན་ཏེ། འདི་ལྟ་སྟེ་དགོས་པ་ཡོད་པ་ཉིད་དང༌། སྒྲུབ་པར་ནུས་པ་དང༌། འདོད་པར་བྱ་བ་དང༌། རབ་ཏུ་བྱེད་པ་དེ་ཉིད་དང་རྗེས་སུ་ ༼༡༨༽ འབྲེལ་པའོ། །དེ་ལ་དགོས་པ་མེད་པ་ནི་བརྗོད་བྱ་མེད་པ་སྟེ། དགོས་པ་ནི་དེ་ཁོ་ན་དཔྱོད་པ་ལ་ལྟོས་ཏེ། དེ་ཁོ་ནའི་རང་བཞིན་རྟོགས་པ་ཡིན་ལ། དེ་ཡང་བརྗོད་བྱ་དང་ལྡན་པའི་སྒྲ་ལས་གཞན་ལ་མི་སྲིད་པས་སོ། །འདི་ལྟར་བརྗོད་བྱ་ནི་གཉིས་ཏེ། དངོས་ཀྱི་དོན་སྒྲའི་ཡུལ་དང་ཞེན་པའི་དོན་རང་གི་མཚན་ཉིད་དོ། །དེ་མེད་པ་ཡང་རིམ་པ་བཞིན་སེའུ་བཅུ་ལ་སོགས་པའི་ངག་དང༌། བྱ་རོག་གི་སོ་བརྟག་པའི་བསྟན་བཅོས་ལྟ་བུའོ། །དེ་འདྲ་བ་དག་ལས་ནི་རྣམ་པ་ཐམས་ཅད་དུ་ཤེས་བྱའི་དེ་ཁོ་ན་ཚོལ་བ་བསྟན་བཅོས་དོན་དུ་གཉེར་བའི་དགོས་པ་བདེན་པའི་དོན་རྟོགས་པ་སྲིད་པ་མ་ཡིན་ཏེ།

རྟོགས་པ་ཙམ་ནི་དེའི་ཁྱབ་བྱེད་ཡིན་ལ། དངོས་ཀྱི་དོན་མེད་པ་ལ་ནི་ཁྱབ་བྱེད་མེད་པའི་ཕྱིར་དང༌། བདེན་པའི་དོན་ཡོད་པ་ཡང་རྒྱུ་ཡིན་ན་ཞེན་པའི་དོན་མེད་པ་ལ་ནི་དེ་མེད་པས་སོ། །སྒྲུབ་པར་མི་ནུས་པ་ནི་དགོས་པ་མེད་པ་སྟེ། དོན་དུ་གཉེར་བའི་འཇིག་རྟེན་དང༌། འབྲེལ་བའི་རྟོགས་པ་སྐྱེད་པ་ལ་ནུས་པ་མེད་པ་ནི་སྒྲུབ་པར་མི་ནུས་པའོ། །དེས་ན་སྐྱེས་བུ་འགའ་ཞིག་ལ་འབྲས་བུ་རྟོགས་པ་སྒྲུབ་ནུས་པས། བསྟན་བཅོས་འདི་དགོས་པ་ཡོད་པ་ཅན་ཡིན་ཡང་ཉན་པ་པོའི་སྐྱེས་བུ་ལ། སྒྲུབ་པར་མི་ནུས་པས་ནུས་པ་མེད་པར་འགྱུར་རོ། །འདོད་པར་བྱ་བ་མ་ཡིན་པ་ནི་དགོས་པའི་དགོས་པ་མེད་པ་སྟེ། དགོས་པ་ཙམ་གྱིས་འདོད་པ་ཡོངས་སུ་མ་རྫོགས་པ་དང༌། དེ་ལས་གཞན་པའི་རྟེན་ཡང་མ་ཡིན་ན། བསྟན་བཅོས་ཀྱི་དགོས་པ་ཡོད་ཀྱང་འདོད་པར་བྱ་བ་མ་ཡིན་པར་འགྱུར་རོ། ། ༼༡༩༽ རབ་ཏུ་བྱེད་པ་འདི་དང་མ་འབྲེལ་པ་ནི་འབྲེལ་པ་མེད་པའོ། །དེ་རྣམས་ཀྱང་དཔེར་ན་སེའུ་བཅུ་དང་བྱ་རོག་གི་སོ་བརྟག་པའི་བསྟན་བཅོས་ལྟ་བུའམ། ཀླུ་འཇོག་པོའི་སྤྱི་བོའི་རིན་པོ་ཆེ་རྒྱན་གྱི་མན་ངག་ལྟ་བུའམ། མ་བག་མར་ལེན་པའི་རིམ་པའི་མན་ངག་གི་བསྟན་བཅོས་ལྟ་བུའམ། མཐོ་རིས་ཀྱི་ཐབས་སུ་མཆོད་སྦྱིན་གྱི་ཐབས་ཉེ་བར་སྟོན་པ་ལྟ་བུའོ། །དེ་དག་ཀྱང་རིམ་པ་བཞིན་དུ་བརྗོད་པར་བྱ་བ་དང༌། དགོས་པ་དང༌། དགོས་པའི་དགོས་པ་དང༌། འབྲེལ་པ་རྣམས་བསྟན་པ་ཁོ་ནས་ལྡོག་པས་འདི་དག་ལས་མང་བའམ། ཉུང་བ་ཉེ་བར་སྟོན་པ་ནི། མི་དགོས་པ་དང༌། མི་ནུས་པ་ཡིན་ནོ། །དེས་ན་གྲངས་བཞི་ཁོ་ནའོ། །དེ་སྐད་དུ་ཡང༌། འབྲེལ་པ་དང་ནི་རྗེས་མཐུན་ཐབས། །སྐྱེས་བུའི་དོན་ནི་རྗོད་བྱེད་ངག །ཡོངས་བརྟགས་དབང་དུ་བྱས་པ་ཡིན། །དེ་ལས་གཞན་པ་དབང་བྱས་མིན། །ཞེས་གསུངས་པ་བཞིན་ནོ། །ཚིག་གི་དོན་ནི་སླ་བས་མ་བཤད་དོ། །ངག་དང་པོའོ། །དེ་ལྟར་ཁྱད་པར་དང་བཅས་པ་དང་ཁྱད་པར་དང་བྲལ་བའི་དགོས་པ་བརྗོད་ནས།

ཚད་མ་སྤྱིའི་རྣམ་གཞག་འཆད་དོ། །དེ་ཡང་སློབ་དཔོན་ཆོས་མཆོག་ལྟར་ན། རྣམ་པ་གསུམ་སྟེ། དབྱེ་བ་དང༌། སྤྱིའི་མཚན་ཉིད་དང༌། དབྱེ་བ་ངེས་པ་བསྒྲུབ་པའོ། །དང་པོ་ནི། 1$0000300ཡང་དག་པའི་ཤེས་པ་དེ་ནི་རྣམ་པ་གཉིས་ཏེ། མངོན་སུམ་དང་ནི་རྗེས་སུ་དཔག་ཅེས་བྱ་བའོ་1$0000270ཞེས་བྱ་བ་འདི་ཡིན་ནོ། །འདི་ཡང་རྣམ་པ་བཞིས་གཏན་ལ་དབབ་སྟེ། དབྱེ་བའི་དབང་དུ་བྱ་བའི་གཞི་དང༌། དབྱེ་བའི་དོན་དང༌། དབྱེ་བའི་དགོས་པ་དང༌། མིང་གི་ ༼༢༠༽ དོན་ཏོ། །དང་པོ་སློབ་དཔོན་ཆོས་མཆོག་ན་རེ། དོན་བྱེད་པར་སྣང་བ་དང༌། དེའི་སྒྲུབ་བྱེད་དུ་སྣང་བ་གཉིས་ལས། དང་པོ་ནི་དཔྱད་བྱ་མ་ཡིན་ཏེ། དེ་ཡོད་ན་སྐྱེས་བུའི་དོན་གྲུབ་ཟིན་པས་རྟོག་པ་དང་ལྡན་པ་བླང་བྱ་ཉིད་དུ་ངེས་པས་ཡིད་གཉིས་མེད་པའི་ཕྱིར་བསྟན་བཅོས་སུ་ཡང་དེ་དཔྱད་པར་བྱ་བ་མ་ཡིན་ནོ། །དེ་ནི་སྐྱེས་བུའི་དོན་བྱེད་པའི་དངོས་ཀྱི་རྒྱུ་ཡིན་པས་ན་དེ་ཡོད་ན་དོན་གྲུབ་པ་ཁོ་ནའོ། །དེས་ན་གང་ལ་མི་སླུ་བ་ཡོད་པར་ཐེ་ཚོམ་ཟ་བ་སྒྲུབ་བྱེད་དུ་སྣང་བ་དེ་ཁོ་ན་དཔྱད་པར་བྱ་བ་ཡིན་པས་དེ་གཟུང་བའི་དོན་དང༌། ཅིག་ཤོས་གཅད་པའི་དོན་དུ་དེ་ནི་ཞེས་དབང་དུ་བྱ་བའི་དོན་བརྗོད་པ་ཡིན་ནོ་ཞེས་གསུང་ངོ༌། །དེ་ནི་མི་འཐད་དེ། ཤེས་པ་དེ་དོན་བྱ་བའི་དངོས་ཀྱི་རྒྱུར་མ་གྲུབ་པ་དང༌། གྲུབ་ཀྱང་དོན་བྱ་བ་ཉིད་ལས་ཤེས་པ་ཚད་མར་མི་འཐད་པ་དང༌། འཐད་ཀྱང་ཚད་མར་ངེས་པ་ཙམ་གྱིས་དཔྱད་བྱ་མ་ཡིན་པར་མི་འཐད་པ་དང༌། དེ་ཙམ་གྱིས་དཔྱད་བྱ་མ་ཡིན་ན་ཧ་ཅང་ཐལ་བ་དང༌། དེ་དཔྱད་བྱ་མ་ཡིན་ན་འགལ་བ་སྟེ། དེ་ལྟར་ཉེས་པ་ལྔའོ། །དང་པོ་ནི་གསུམ་གྱི་ཏེ། དོན་གྲུབ་པའི་དངོས་ཀྱི་རྒྱུར་མངོན་སུམ་གྱི་གཟུང་བ་ལ་མི་སྣང་བ་དང༌། དོན་མ་ངེས་པ་དང༌། ཐ་སྙད་མ་ངེས་པའོ། །ཇི་ལྟར་ཞེ་ན། འདི་ལ་འབྲས་བུ་དོན་བྱེད་པ་ནི་གཉིས་ཏེ། ཡུལ་དང་ཡུལ་ཅན་གྱི་ཆོས་སོ། །དང་པོ་ལ་ལྟོས་ན་ནི། འདི་དངོས་ཀྱི་རྒྱུ་མ་ཡིན་ཏེ།

དེའི་འབྲས་བུ་ཡིན་པའི་ཕྱིར་ཏེ། དོན་བྱེད་པར་སྣང་བའི་ཤེས་པ་ནི་དེའི་ཡུལ་ཅན་ཡིན་པ་དང་རྒྱུ་མ་ཡིན་པ་ཡང་ཡུལ་དུ་མི་འཐད་ 

༼༢༡༽ པའི་ཕྱིར་རོ། །འབྲས་བུ་ཉིད་ནི་རྒྱུ་ལ་ལྟོས་ཏེ། ཉེ་བར་ལེན་པ་དང་ལྷན་ཅིག་བྱེད་པ་མ་ཡིན་ན། ཇི་ལྟར་དེའི་དངོས་ཀྱི་རྒྱུ་ཡིན་པ་དཔྱོད་ཅིག་ཡུལ་ཅན་གྱི་ཆོས་ལ་ལྟོས་ཏེ་ནི་འདི་རྒྱུར་མི་འཐད་དེ། དོན་བྱེད་པར་སྣང་བའི་ཤེས་པ་ཉིད་ནི་དེའི་ངོ་བོ་ཡིན་པས་རང་ཉིད་རང་གི་རྒྱུར་འགྱུར་རམ། དེས་ན་འབྲས་བུ་དང་རང་གི་ངོ་བོ་ཡིན་པས་རྒྱུར་འགལ་ལོ། །དེས་ན་མངོན་སུམ་གྱིས་གཟུང་པ་ལ་རྒྱུར་སྣང་བ་ག་ལ་སྲིད། སྣང་དུ་ཆུག་ཀྱང་སྣང་ངོ་ཆོག་ལ་ངེས་པས་མ་ཁྱབ་སྟེ། ཉེས་པའི་རྐྱེན་གཞན་ཡིད་ཉེ་བར་གཏོད་པ་ལ་སོགས་པ་ལ་ལྟོས་པས་སོ། །དེ་ལྟ་མ་ཡིན་ན་ཆོས་ཅན་མཐོང་བ་ན་དེའི་བདག་ཉིད་ཐམས་ཅད་སྣང་བས་མི་རྟག་པ་ལ་སོགས་པ་རྗེས་སུ་དཔག་པར་འགལ་ལོ། །གལ་ཏེ་ངེས་ཀྱང་ཐ་སྙད་ཀྱི་ཡུལ་དུ་མི་འགྱུར་སྲིད་དེ། དེ་ལྟ་མ་ཡིན་ན་སྤྱིར་སྨྲ་བ་དང༌། སེམས་ཙམ་དུ་སྨྲ་བ་ལ་སོགས་པ་ཚད་མས་མཐོང་བ་ལ་ཐ་སྙད་གཞན་དུ་བྱེད་པ་མེད་པར་ཐལ་ན་མཐོང་བ་མ་ཡིན་ནོ། །དེ་ལྟར་གསུམ་གྱིས་དངོས་ཀྱི་རྒྱུར་མ་གྲུབ་པའོ། །གལ་ཏེ་དོན་བྱེད་པར་སྣང་བ་ཞེས་བྱ་བ་འབྲས་བུ་མྱོང་བ་ཉིད་ལ་ནི་བརྗོད་པར་མི་འདོད་དེ། འོན་ཀྱང་རྒྱུ་མཐོང་བ་ཉིད་ན་འབྲས་བུ་དང་འབྲེལ་པར་འཛིན་པའོ། །དེས་ན་ཤེས་པ་རྒྱུའི་ཡུལ་ཅན་ཡིན་ཡང་འབྲས་བུར་སྣང་བའི་བློ་ལ་ལྟོས་ཏེ། དངོས་ཀྱི་རྒྱུ་ཡིན་ལ་འབྲས་བུར་སྣང་བ་ཉིད་ཀྱང་སྐྱེས་བུའི་དོན་གྲུབ་པ་ཡིན་པས་མི་འགལ་ལོ་ཞེས་རྟོག་ན། སློབ་དཔོན་ཆོས་མཆོག་བསམ་པ་ནི་དེ་ཁོ་ན་ལྟར་ཡིན་ན། འོན་ཀྱང་དོན་བྱེད་པའི་གནས་སྐབས་སུ་མེ་མཐོང་བའི་ཤེས་པ་དེ་དཔྱད་བྱ་མ་ཡིན་པ་ཅི་ལྟར་འབྲས་བུ་སྣང་བ་མི་སླུ་བ་དང༌། འབྲེལ་པས་ཚད་མར་ངེས་ཟིན་པའི་ཕྱིར་ ༼༢༢༽ རོ་ཞེ་ན། ཅི་མི་སླུ་བའི་མཚན་ཉིད་འབྲས་བུ་དང་འབྲེལ་པར་མ་མཐོང་ན་ཚད་མར་མི་ངེས་པ་ཁོ་ནའམ། འོན་ཏེ་ངེས་པ་ཡང་ཡོད། དང་པོ་ལྟར་ན་ཐུག་པ་མེད་ལ་གཉིས་པ་ལྟར་ན་མི་དགོས་པར་འགྱུར་རོ། །དེས་ན་དོན་བྱེད་པར་སྣང་བ་ཉིད་མི་དཔྱད་པའི་འཐད་པ་དངོས་ཀྱི་རྒྱུ་ཡིན་པ་ཉེ་བར་མ་བཀོད་ན་མཛེས་ཏེ།

འབྲས་བུ་སྣང་བ་ཉིད་དཔྱད་དགོས་པར་ཐལ་བའི་ཕྱིར་དང༌། སྒྲུབ་བྱེད་འབའ་ཞིག་ཏུ་སྣང་བ་ཡང་མི་དཔྱད་པར་ཐལ་བའི་ཕྱིར་རོ། །གསུམ་པ་ནི་དེ་དངོས་ཀྱི་རྒྱུ་ཡིན་པས་ཚད་མར་ངེས་ཀྱང་ཆ་གཞན་གྱིས་ཅི་སྟེ་མི་དཔྱད་དེ། ཅི་ཚད་མ་འདི་རྟོག་པ་དང་བཅས་པའམ་དེ་མེད་པ་རྟག་པའམ། མི་རྟག་པ། རྣམ་པ་དང་བཅས་པའམ་མ་ཡིན་ཞེས་བྱ་བར་ཏེ། དེ་ལྟ་མ་ཡིན་ན་སྔོན་པོར་ངེས་པའམ་ཤེས་པར་ངེས་པ་ལ་སྐད་ཅིག་མ་དང་ཚད་མ་ཉིད་དུ་ཡང་ཅི་ལྟར་དཔྱད་པར་བྱ། བཞི་པ་ནི་རང་ལས་ངེས་པ་ཀུན་མི་དཔྱད་པར་ཐལ་བ་དང༌། གཞན་ལས་ངེས་པ་ཀུན་ཀྱང་མི་དཔྱད་པར་ཐལ་བ་དང༌། ཚད་མ་ཉིད་ལ་བསྟན་བཅོས་ཚད་མར་ཐལ་བའི་ཕྱིར་རོ། །དང་པོ་ནི་རྗེས་དཔག་དང་གོམས་པའི་མངོན་སུམ་མཐའ་དག་མི་དཔྱད་པར་འགྱུར་ཏེ། ཚད་མར་ངེས་ཟིན་པའི་ཕྱིར་རོ། །གཉིས་པ་ནི་ཐ་སྙད་གཞན་ལས་ངེས་པ་ཡང་མི་དཔྱད་པར་ཐལ་ཏེ། ཐབས་གཞན་ཉིད་ཀྱིས་ངེས་པའི་ཕྱིར་རོ། །གསུམ་པ་ནི་རང་དང་གཞན་ལས་མ་ངེས་པ་དེ་བསྟན་བཅོས་ལས་ངེས་པར་བྱ་བའི་ཕྱིར་དཔྱོད་ན་བསྟན་བཅོས་ཚད་མ་ཉིད་སྒྲུབ་པའི་ཚན་མར་ཐལ་བའི་ཕྱིར་རོ། །དེ་ལྟར་ནི་རང་ཉིད་ཀྱང་མི་བཞེད་དེ། རང་ལས་མ་ངེས་པ་ནི་ཐ་སྙད་ཁོ་ ༼༢༣༽ ན་ལས་ངེས་པར་བཤད་པའི་ཕྱིར་དང༌། སློབ་དཔོན་གྱིས་ཀྱང༌། རང་ལས་རང་གི་ངོ་བོ་རྟོགས། །ཐ་སྙད་ལས་ནི་ཚད་མ་ཉིད། །བསྟན་བཅོས་རྨོངས་པ་ཟློག་བྱེད་ཡིན། །ཞེས་རང་དང་གཞན་ལས་ཚད་མར་ངེས་ཟིན་པ་དེ་ལ་དྲན་པ་རྨོངས་པ་ཐ་སྙད་ཙམ་ཞིག་བསྟན་བཅོས་ཀྱིས་རྟོགས་པར་བྱེད་པར་གསུངས་པའི་ཕྱིར་རོ། །འདི་ནི་ཐ་སྙད་སྒྲུབ་པའི་ཚད་མར་ཡང་མི་ཐལ་ཏེ། སྤྱིར་མཚན་ཉིད་གཏན་ལ་འབེབས་པ་ཙམ་ཞིག་ལས་ཡུལ་སོ་སོར་ངེས་པ་ལ་མི་འཇུག་པའི་ཕྱིར་རོ། །ལྔ་པ་དེ་མི་དཔྱད་པ་འགལ་བ་ཅི་ལྟར་ཞེ་ན། དོན་བྱེད་པར་སྣང་བ་དང༌། དེ་སྒྲུབ་པར་སྣང་བ་གཉིས་རང་དང་སྤྱིའི་མཚན་ཉིད་རྟོག་པ་དང་བྲལ་ཞིང་མ་འཁྲུལ་པ་དང༌། མི་སླུ་བར་ཁྱད་པར་མེད་ཀྱང་གཅིག་གི་མཚན་ཉིད་དེ་བརྗོད་པས་བཤད་ལ།

གཉིས་པ་མ་བཤད་པ་ནི་ཕན་ཚུན་འགལ་ཏེ། གཉི་ག་ཁྱད་པར་མེད་པའི་ཕྱིར་རོ། །འདིར་ཁྱད་པར་གྱི་མཚན་ཉིད་ནི་ཅི་ཡང་བརྗོད་པ་མེད་ལ། སྤྱིའི་མཚན་ཉིད་ཐུན་མོང་བའི་སྒོ་ནས་གཉི་ག་ཡང་བཤད་པས་དེ་མ་བཤད་པ་ཅི་ལྟར་མི་འགལ་སོམས་ཤིག དེས་ན་དེ་ནི་ཞར་ཙམ་ལ་དཔྱད་པ་ཡིན་གྱི་དེའི་དོན་དུ་ནི་བསྟན་བཅོས་འཇུག་པ་མ་ཡིན་ནོ་ཞེས་བྱ་བ་ཡང་མི་འཐད་དེ། ཐུན་མོང་གི་ཆོས་ལ་གཉི་ག་མཚུངས་པས་གང་གཙོ་བོ་ཡིན། ལོག་པར་རྟོགས་པའི་ཡུལ་མ་ཡིན་ན། ཞར་ལ་དཔྱད་པ་ཡང་མི་མཛེས་ཏེ། དེ་ལ་གཏན་མི་ལྟོས་ན་ཞར་ལ་ཡང་དཔྱད་བྱར་མི་འཐད་ལ། ཅུང་ཟད་ལྟོས་ན་ཡང་དགོས་པ་མེད་པའི་ཕྱིར་རོ། །དེས་ན་དེ་ཞེས་བྱ་བ་ནི་ཕྱིན་ཅི་མ་ལོག་པའི་ཤེས་པ་ཙམ་ནི་འདིར་དབྱེ་བར་མི་འདོད་ཀྱི། མི་སླུ་བས་སྦྱར་བའི་ཡང་དག་པའི་ཤེས་པ་ ༼༢༤༽ མ་ཐག་པ་དེ་ནི་གཉིས་སོ་ཞེས་ཡང་དག་པའི་ཤེས་པ་མཐའ་དག་དབྱེ་བའི་ཡུལ་དུ་འཇོག་པ་གདོན་མི་ཟའོ། །དབྱེ་བའི་དོན་ནི། འདིར་ངོ་བོ་གཉིས་སམ། ངོ་བོ་གཅིག་ལ་ཆོས་གཉིས་སམ། ངོ་བོ་གཅིག་འགོག་པ་ཙམ་ཡིན་ཞེས་གསུམ་སྲིད་དོ། །ཁ་ཅིག་ན་རེ། འདིའི་ཚད་མའི་གཟུང་ཡུལ་གྱི་དབྱེ་བ་ལྟར་གཅིག་འགོག་པ་ཙམ་བྱེད་པ་ཡིན་ཏེ། རྗེས་སུ་དཔག་པ་ནི་རྣམ་པར་རྟོག་པ་ཉིད་ཀྱིས་ན་ཡུལ་མེད་པས་ཤེས་པ་མི་འཐད་པའི་ཕྱིར་ཏེ། རང་དང་གཞན་རིག་པ་མེད་པ་ཤེས་པ་ཡིན་ན་རི་བོང་གི་རྭ་ཅི་ལྟར་དེ་མ་ཡིན། དེས་ན་འདི་ནི་དོན་དམ་པ་མ་ཡིན་ལ། མྱོང་བ་ནི་དོན་དམ་པ་ཡིན་པས་གཅིག་པ་མེད་པ་ཙམ་དབྱེ་བའི་དོན་ཏོ་ཞེས་ཟེར་རོ། །དེ་ལྟར་ན་རྟོག་མེད་འཁྲུལ་པ་མཐའ་དག་རིགས་པ་འདིས་མེད་པར་འགྱུར་རོ། །རང་རིག་པ་ཡོད་དོ་ཞེ་ན། རྣམ་པར་རྟོག་པ་ཡང་དེ་ལྟ་བུ་ཁོ་ནའོ། །དེ་དག་ཀྱང་མེད་ན་འབད་པ་མེད་པར་གྲོལ་བས་འཁོར་བ་གང་ཡིན། མི་བདེན་པ་དང་བདེན་པ་ནི་འབྲེལ་པ་མེད་པས་ཀུན་རྫོབ་པ་གློ་བུར་གྱི་འཁྲུལ་པ་དེ་འཁོར་བའི་སེམས་ཀྱི་རང་བཞིན་ལ་སྒྲིབ་ན། སྒྲིབ་པ་དག་པའི་མཐར་ཕྱིན་པ་རྣམས་ཀྱི་སེམས་ཀྱང་དེས་སྒྲིབ་པར་ཐལ་ཏེ།

མ་འབྲེལ་བས་སྒྲིབ་པའི་ཕྱིར་རོ། །ཡང་ན་གཉི་ག་ཡང་མ་བསྒྲིབས་པར་འགྱུར་རོ། །གཞན་ཡང་རྟོག་པ་དངོས་པོར་ཡོད་པ་ལ། གནོད་པ་མེད་པ་དང༌། ཐ་སྙད་དུ་ཡོད་པ་ལ་ཡང་སྒྲུབ་བྱེད་མེད་པར་ཐལ་བ་དང༌། དེ་ཡོད་པ་ལ་སྒྲུབ་བྱེད་ཡོད་པས་འགོག་པ་ལ་གནོད་པ་ཡོད་པ་གསུམ་གྱིས་དེ་མི་རིགས་སོ། །དང་པོ་ནི་གལ་ཏེ་གཟུང་བ་དངོས་པོ་མེད་པས་འཁྲུལ་བའི་བློ ༼༢༥༽ མེད་ན། གཟུང་བ་ཐ་དད་པ་བཀག་པས་རང་རིག་ཡོད་པ་ལ་ཇི་ལྟར་མི་གནོད། རང་རིག་ཡུལ་གཞན་ཡོད་པ་ལ་མི་ལྟོས་ན་དེ་བཞིན་དུ་འཁྲུལ་པ་ཡང་ཡུལ་དངོས་པོར་ཡོད་པ་ལ་ཡང་མི་ལྟོས་པས་མཚུངས་སོ། །རིག་པ་ཞེས་བྱ་བ་མྱོང་བའམ་ཞེན་པ་ལ་བརྗོད། དང་པོ་ལྟར་ན་ཅི་ཡང་མ་ཡིན་ནོ། །བེམས་པོར་ཐལ་ལོ་ཞེ་ན། རྟོགས་པའི་མཚན་ཉིད་ཀྱིས་ཅི་ཡང་མ་རིག་པས་དེ་བེམས་པོར་ཐལ་ན། མི་རྟག་པའི་མཚན་ཉིད་ཀྱིས་ཅིའང་མི་རིག་པས་རིག་པའི་མི་རྟག་པ་བེམས་པོ་ཡིན་ནམ། རིག་པའི་ངོ་བོ་ཡིན་པས་སོ་ཞེ་ན། རྟོག་པ་ཡང་དེ་བཞིན་ཏེ། རང་རིག་གི་ཆོས་ཡིན་ནོ། །འོ་ན་མི་རྟག་པ་ལྟར་རྟོག་པའི་མཚན་ཉིད་ཀྱིས་ཅི་ལྟར་ཡུལ་འཇོག་སྙམ་ན། ལྷག་པར་ཞེན་པའི་མཚན་ཉིད་ཀྱིས་སོ། །དངོས་པོར་གྱུར་པའི་ཞེན་བྱ་མེད་པར་དེ་ཇི་ལྟར་ཞེ་ན། ང་རྒྱལ་གྱི་བདག་ཉིད་འདི་དངོས་པོ་ལ་ཡུལ་ཡོད་ན་མི་འཐད་ཀྱི་མེད་པ་ལ་ནི་མི་འཐད་པ་ཅི་ཡང་མེད་པས་བརྩད་པར་མི་བྱའོ། །འགོག་ན་ཐ་སྙད་དུ་ཡང་དེ་བསྒྲུབ་པར་ཇི་ལྟར་ནུས་ཏེ། མངོན་སུམ་ནི་རང་གི་མཚན་ཉིད་ཀྱི་ཡུལ་ཅན་ཡིན་པ་དང༌། དབང་པོའི་མངོན་སུམ་ལ་སོགས་པ་སོ་སོར་མི་སྲིད་པས་སོ། །རྗེས་སུ་དཔག་པས་ཀྱང་མ་ཡིན་ཏེ། རྟགས་དང་དཔེ་དང་ཁྱབ་པ་ཐུག་པ་མེད་པས་སོ། །ཐ་སྙད་དུ་ཡང་མ་གྲུབ་ན། རྗེས་སུ་དཔག་པའི་ཤེས་པ་མ་སྐྱེས་པའི་གནས་སྐབས་དང་ཁྱད་པར་མེད་པས་ཅི་ལྟར་དེས་མི་རྟག་པ་ལ་སོགས་པའི་གཞལ་བྱ་རྟོགས་ཏེ། དེ་མ་སྐྱེས་པར་དེའི་གཞལ་བྱ་དེས་རྟོགས་པ་ཞེས་བྱ་བ་འགལ་བ་བཞིན་ནོ། །དེ་འགོག་པ་ལ་གནོད་པ་ཡང་ཡོད་དེ།

གནོད་པ་མེད་པའམ། མི་སླུ་བ་དང་ལྡན་པའི་མྱོང་བས་ཡུལ་དུ་བྱས་པ་ ༼༢༦༽ བསྙོན་ན་ཐ་སྙད་མེད་པར་ཐལ་བས་སོ། །གཞན་གྱི་བློ་དཔོག་པས་རྗེས་སུ་དཔག་པས་ཀྱང་ངེས་ཏེ། མྱོང་བ་ནི་རྣམ་པར་རིག་བྱེད་ཀྱི་རྒྱུ་མ་ཡིན་པས་དཔག་པར་མི་འཐད་པའི་ཕྱིར་རོ། །གཞན་ལ་ངེས་པ་སྐྱེད་པར་འདོད་ནས་དམ་བཅས་པས་རང་གི་ཚིག་དང་ཡང་འགལ་ལོ། །རང་རིག་པར་བྱ་བར་གསུངས་པ་དང༌། སྒོམས་པ་ལས་རྟོག་མེད་སྐྱེ་བ་བཤད་པས་ཁས་བླངས་པ་དང་ཡང་འགལ་ལོ། །ཐ་སྙད་སྤོང་ན་གྲགས་པས་གནོད་དེ། ཐ་སྙད་ཀྱི་ཡུལ་མཚན་ཉིད་མཐོང་བས་དཔོག་པ་དང༌། བརྡའི་ཡུལ་དུ་ཡང་ཀུན་དཔོག་པར་ནུས་སོ། །དེས་ན་འདིར་དངོས་པོ་གཅིག་ལ་ཆོས་ཐ་དད་པ་ཙམ་ཞིག་དབྱེ་བའི་དོན་ཡིན་ནོ། །གྲངས་རྣམ་པ་གཉིས་ཞེས་བྱ་བ་ནི། ངེས་པར་གཟུང་བའི་དོན་དུ་སྟེ། དེ་ལྟ་མ་ཡིན་ན་འདིར་ནི་རེ་ཤིག་འདི་དག་བརྗོད་པར་ཟད་ཀྱི་གཞན་ཡང་མེད་པ་ནི་མ་ཡིན་ནོ། །ཞེས་དོགས་པར་འགྱུར་རོ། །སློབ་དཔོན་ཆོས་མཆོག་གིས་དོན་རྟོགས་པ་ལ་གྲངས་ཀྱིས་ཚིག་སྦྱོར་བ་ནི་འཇིག་རྟེན་པ་དང༌། མཐུན་པར་བྱ་བའི་དོན་ཏོ་ཞེས་བཤད་པ་གཉིས་པ་མཛད་པ་ནི་མི་བདེན་ཏེ། དགོས་པ་མེད་པར་འཇིག་རྟེན་པའི་རྗེས་སུ་འཇུག་པ་ཉིད་མི་མཛེས་པས་སོ། །དེ་ནི་དབྱེ་བ་བརྗོད་པའི་སྒྲའི་དགོས་པའོ། །དེས་ན་ཁ་ཅིག་ན་རེ། གྲངས་ལ་སོགས་པས་དབྱེ་བ་བརྗོད་པ་ནི། མི་འཐད་དེ་དོན་མེད་པའི་ཕྱིར་རོ། །འདི་ལྟར་དབྱེ་བ་བརྗོད་པས་དགོས་པ་ནི་དེའི་དོན་རྟོགས་པ་ཡིན་ན། དགོས་པ་འདི་ནི་དབྱེ་བ་བརྗོད་པ་མེད་ཀྱང་མཚན་ཉིད་ཙམ་ངེས་པས་འགྲུབ་སྟེ། འདིར་མངོན་སུམ་དང་རྗེས་སུ་དཔག་པའི་མཚན་ཉིད་ངེས་པ་གཉིས་བརྗོད་པས་གྲངས་ངེས་པ་རྟོགས་པའི་ ༼༢༧༽ ཕྱིར་རོ། །ཡང་ན་སྒྲ་ལ་དགོས་པ་ཡོད་ཀྱང་གྲངས་རྟོགས་པ་ཉིད་ལ་དགོས་པ་མེད་དེ། ཡང་དག་པའི་ཤེས་པའི་མཚན་ཉིད་ཤེས་པ་ཁོ་ནས་དེའི་མཚན་ཉིད་ཅན་ལེན་པ་དང༌། དེ་དང་བྲལ་བ་སྤོང་བས་སྐྱེས་བུའི་དོན་གྲུབ་པ་ལ་ཆད་པ་མེད་པས་དབྱེ་བ་རྟོགས་པ་ཅིའི་ཡན་ལག་ཏུ་འགྱུར་ཞེས་རྩོད་པ་དེ་ལ།

རྩོད་པ་དང་པོའི་ལན་བཏབ་པ་ཡིན་ནོ། །གཉིས་པ་ལ་བརྗོད་པར་བྱ་སྟེ། གྲངས་ངེས་པ་མ་རྟོགས་ན་མཚན་ཉིད་དེ་ཉིད་ཡོངས་སུ་རྫོགས་པར་མི་རྟོགས་པའི་ཕྱིར་རོ། །འདི་ལྟར་མི་སླུ་བ་དེ་ནི་སྤྱི་དང་ཁྱད་པར་གྱི་རང་བཞིན་དུ་རྟོགས་པར་བྱ་བ་ཡིན་ཏེ། ཐ་སྙད་པ་དེ་ལྟར་རྟོགས་པ་དོན་དུ་གཉེར་བས་སོ། །དེ་ལ་དབྱེ་བ་མ་བསྟན་ན་ཁྱད་པར་ཅན་གྱི་རང་བཞིན་དང་འབྲེལ་པར་མི་རྟོགས་ལ། དེ་ལྟ་ན་ཡང་རྟོགས་པ་པོ་ཡོངས་སུ་ཚིམ་པ་མ་ཡིན་ཏེ། འདོད་པ་མ་རྫོགས་པས་སོ། །དེ་ལྟ་ན་ནི་ཐ་སྙད་ཡོངས་སུ་རྫོགས་པ་ཡང་མ་ཡིན་ནོ། ཁྱད་པར་དང་བྲལ་བའི་སྤྱི་ཙམ་ནི་ཐ་སྙད་ཀྱི་ཡུལ་ཡོངས་སུ་རྫོགས་པ་མ་ཡིན་ཏེ། རྗེས་སུ་སྒྲུབ་པར་མི་ནུས་པས་སོ། །དབྱེ་བ་བསྟན་པས་དབྱེ་བ་ངེས་པ་དེ་ཁྱད་པར་རྟོགས་པ་ལ་ཅི་ཕན་ཞེ་ན། དབྱེ་བ་རྟོགས་ན་གསལ་བ་ཐ་དད་པ་རྟོགས་པ་ཡིན་ལ། དེ་ལྟ་ན་ཡང་དེ་ལ་ཡོད་པའི་ཁྱད་པར་གྱི་མཚན་ཉིད་རྟོགས་སོ། །དེས་ན་མཚན་ཉིད་དེ་དང་ལྡན་པའི་གསལ་བ་ལ་མི་སླུ་བ་ཡོད་ལ་གཞལ་ལ་ནི་མེད་དོ་ཞེས་ཁྱད་པར་ཅན་གྱི་དོན་དང་སྤྱི་དེ་འབྲེལ་པར་ངེས་པར་འགྱུར་གྱི། གཞན་དུ་ནི་མ་ཡིན་ནོ། །མ་ཡིན་ཏེ་སོ་སོར་ངེས་པའི་མཚན་ཉིད་མ་རྟོགས་ཀྱང་ ༼༢༨༽ གང་ལ་སྤྱིའི་མཚན་ཉིད་དམིགས་པའི་ཁྱད་པར་དེ་ལ་ཚད་མ་ཉིད་དུ་ངེས་པས་ཁྱད་པར་དང་སྤྱིའི་ཐ་སྙད་དུ་གྲུབ་པ་མ་ཡིན་ནམ། དེ་ལྟ་མ་ཡིན་ཏེ་སོ་སོར་ངེས་པའི་ཁྱད་པར་གྱིས་མ་མཚོན་པར་གསལ་བ་ཁྱད་པར་ཅན་ལ་སྤྱི་མི་རྟོགས་ན་སོ་སོར་ངེས་པའི་གསལ་བ་དེ་ཡང་གཞན་གྱིས་མཚོན་དགོས་པས་ཐུག་པ་མེད་དོ། །འོན་ཏེ་མཚོན་བྱེད་གཞན་མེད་པར་རྟོགས་ན་སྤྱི་ཡང་དེ་ལྟར་འགྱུར་བས་ཁྱད་པར་གྱིས་ཅི་བྱ་ཞེ་ན། མཐོང་བའི་དངོས་པོ་ལ་ཁྱད་པར་གྱིས་མ་མཚོན་པར་རང་ཉིད་རྟོགས་པར་སྲིད་ཀྱང་མ་མཐོང་བའི་དོན་ལ་ནི་ཁྱད་པར་འདི་འདྲ་བའི་མཚན་ཉིད་གང་ལ་ཡོད་པའི་དོན་དེ་ལ་མི་སླུ་བ་སྲིད་དོ། །ཞེས་ཁྱད་པར་གྱི་མཚན་ཉིད་ཀྱིས་མ་མཚོན་པར་ཁྱད་པར་སོ་སོར་ངེས་པ་དང༌།

འབྲེལ་པའི་ཐ་སྙད་དུ་མི་འགྱུར་བས་དེས་མཚོན་པར་བྱ་བ་ལ་ལྟོས་སོ། །འོ་ན་མཚོན་བྱེད་ཀྱི་ཁྱད་པར་གྱི་རང་བཞིན་ཉིད་ཇི་ལྟར་ངེས་ཞེ་ན། མཐོང་བའི་རང་བཞིན་ཅན་གཞན་སྲིད་པས་མཐོང་བའི་རྗེས་སུ་འབྲངས་པས་ངེས་སོ། །འོ་ན་སྤྱིའི་མཚན་ཉིད་ཀྱང་དེ་ལྟར་ངེས་པས་ཁྱད་པར་གྱི་མཚན་ཉིད་མི་དགོས་སོ་ཞེ་ན། དེ་ལྟར་ངེས་པར་ནུས་ཀྱང་ཁྱད་པར་ཅན་གྱི་རང་བཞིན་དང་འབྲེལ་པར་བསྙད་མི་ནུས། ཐ་སྙད་མ་རྫོགས་པར་འགྱུར་རོ་ཞེས་བཤད་ཟིན་ཏོ། །འོ་ན་ཁྱད་པར་ལ་ཡང་ཁྱད་པར་གཞན་གྱི་མཐོང་བ་ལ་ཐ་སྙད་དུ་བྱ་བར་འགྱུར་རོ་ཞེ་ན། མི་འགྱུར་ཏེ། དེ་ནི་བསྟན་པར་བྱ་བའི་གཙོ་བོ་མ་ཡིན་གྱི་སྤྱིའི་མཚན་ཉིད་ནི་གཙོ་བོ་ཡིན་ནོ། །རང་གི་རང་བཞིན་ངེས་པ་ཙམ་གྱིས་སྤྱིའི་ཁྱད་པར་དུ་གྲུབ་ལ། དེས་ཀྱང་སྤྱི་ལ་ཐ་སྙད་རྫོགས་སོ། །ཁྱད་པར་ནི་རང་ཉིད་ཐ་སྙད་དུ་བྱ་བ་ལ་གཙོ་བོ་མ་ཡིན་པས་དེ་ལ་ ༼༢༩༽ ཐ་སྙད་མ་རྫོགས་ཀྱང་སླའོ། །འོ་ན་སྤྱི་ཉིད་ལ་ལྐོག་ཏུ་གྱུར་པའི་ཡུལ་ཅན་གྱི་ཐ་སྙད་རྫོགས་པས་ཅི་བྱ་སྟེ། མཐོང་བ་ལ་ཐ་སྙད་རྫོགས་པས་ཆོག་པའི་ཕྱིར་རོ་ཞེ་ན། མ་ཡིན་ཏེ། མཐོང་བ་ལ་ནི་བསྟན་བཅོས་ཀྱི་ཐ་སྙད་དོན་མེད་དོ། །དེས་ན་མ་མཐོང་བ་ཁོ་ན་ལ་ཐ་སྙད་དུ་བྱ་བ་ཡིན་པས་ཐ་སྙད་ཙམ་མོ། །མིང་གི་དོན་གཏན་ལ་དབབ་པ་ནི་མངོན་སུམ་ཞེས་བྱ་བ་ནི་དབང་པོ་ལ་རྟེན་པ་ཡིན་ལ། དེ་ཡང་བཤད་པའི་རྒྱུ་མཚན་ཉེ་བར་བཟུང་བའོ། །འཇུག་པའི་རྒྱུ་མཚན་ནི་དོན་ལ་མངོན་དུ་བྱེད་པ་ཡིན་ནོ། །བཤད་པའི་རྒྱུ་མཚན་དང་འཇུག་པའི་རྒྱུ་མཚན་གྱི་ཁྱད་པར་ཅི་ལྟ་བུ་ཞེ་ན། བརྡའི་ཡུལ་ནི་འཇུག་པའི་རྒྱུ་མཚན་ཡིན་ཏེ། དཔེར་ན་མཚོ་སྐྱེས་ཀྱི་སྒྲ་པདྨ་ལ་བརྡར་བྱས་པས་པདྨ་འཇུག་པའི་རྒྱུ་མཚན་ཡིན་པ་ལྟ་བུའོ། །སོ་སོར་ངེས་པའི་བརྡའི་ཡུལ་མ་ཡིན་ཡང་སྒྲའི་ཡུལ་ཉིད་ཀྱི་རང་བཞིན་བཤད་པས་ཐོབ་པའི་དོན་ནི་བཤད་པའི་རྒྱུ་མཚན་ཏེ། དཔེར་ན་མཚོ་སྐྱེས་ཀྱི་སྒྲ་ལ་ཡི་གེའི་དོན་དཔྱད་ན།

མཚོ་ནི་ཆུ་གཏེར་ལ་བྱ་བ་ཡིན་ལ། དེ་ལས་སྐྱེས་པ་ནི་དེར་རང་གི་ངོ་བོར་གྲུབ་པའོ། །དེས་ན་ཡི་གེའི་དོན་གྱི་རྗེས་སུ་འབྲངས་ན་ཉ་ལ་སོགས་པ་ལ་ཡང་བཤད་པའི་རྒྱུ་མཚན་ཡོད་མོད་ཀྱི། དེ་ལ་བརྡ་མ་བཏགས་པས་དེའི་རྗོད་བྱེད་ནི་མ་ཡིན་པ་བཞིན་ནོ། །རྗེས་སུ་དཔག་པ་ལ་ནི་ཡན་ལག་གཞན་གྱི་རྗེས་སུ་འབྲངས་ནས་འཇལ་བ་ཞེས་བྱ་བ་སྒྲ་བཤད་པ་དེ་ཉིད་བརྡའི་ཡུལ་ཡང་ཡིན་པས་རྒྱུ་མཚན་གཉིས་མེད་དོ། །དེ་ལྟར་ན་བཤད་པ་དང་འཇུག་པའི་རྒྱུ་མཚན་འགལ་བ་ཡང་ཡོད་དེ། ཏིལ་འཐུང་དང་བྱ་ལུག་རྫི་མོ་ལ་སོགས་པའི་སྒྲ་བཞིན་ནོ། །ཕན་ཚུན་མི་འཁྲུལ་པ་ཡང་ ༼༣༠༽ ཡོད་དེ་རྗེས་སུ་དཔག་པའི་སྒྲ་བཞིན་ནོ། །འགལ་བ་དང་མི་འཁྲུལ་བ་གཉི་ག་མེད་པས་འཁྲུལ་པ་དང་དོན་གཅིག་ལ་འདུ་བ་སྲིད་པ་ཡང་ཡོད་དེ། པྲ་ཏྱ་ཀྵའི་སྒྲ་བཞིན་ནོ། །སྤྱིའི་མཚན་ཉིད་ལ་གསུམ་སྟེ། འདོད་པའི་མཚན་ཉིད་གཟུང་བ་དང༌། མཚན་ཉིད་ཀྱི་སྐྱོན་སྤང་བ་དང༌། མཚན་ཉིད་ངེས་པར་བྱེད་པའི་ཤེས་པ་དཔྱད་པ་གསུམ་ནི་བསྡུས་པའི་དོན་ཏོ། །དེ་ཡང་1$0000300འདི་དག་གིས་དོན་ཡོངས་སུ་བཅད་ནས་1$0000270ཞེས་བྱ་བ་དང༌། 1$0000300འཇུག་པ་ན་1$0000270ཞེས་བྱ་བ་དང༌། 1$0000300དོན་བྱ་བ་ལ་མི་སླུ་བའི་ཕྱིར་རོ་1$0000270ཞེས་བྱ་བའི་ཚིག་གསུམ་དུ་བཅད་དེ། ཐ་མས་ནི་འདོད་པའི་མཚན་ཉིད་བཟུང་བ། བར་པས་ནི་མི་སྲིད་པ་སྤང་བ། དང་པོས་ནི་ཧ་ཅང་ཁྱབ་པ་སྤང་བ། མ་ཁྱབ་པ་སྤང་བ་ནི་དོན་གྱི་གོ་བས་ཏེ། མཚན་ཉིད་ཀྱི་སྐྱོན་གསུམ་སྤང་བ་དང༌། ངེས་བྱེད་ཀྱི་ཤེས་པ་དཔྱད་པ་ཡང་དོན་གྱིས་ཤེས་པར་བྱ་བ་སྟེ། དེ་ལྟར་སྤྱི་དོན་གསུམ་དང་ཚིག་འདི་སྦྱར་རོ། །དེ་ལ་དང་པོ་ནི་འདི་སྐད་ཅེས་ཡང་དག་པའི་ཤེས་པ་དེ་ནི་རྣམ་པ་གཉིས་ཏེ་ཞེས་བཤད་པ། གང་ཞིག་བཀག་པས་གྲངས་མང་བ་བཀག་པ་དང༌། གང་ཞིག་བསྒྲུབས་པས་གྲངས་ཉུང་བ་འགོག་པར་འགྱུར་བའི་མཚན་ཉིད་དེ་གང་ཡིན། ཅི་དངོས་པོའི་རང་བཞིན་ལ་ཕྱིན་ཅི་མ་ལོག་པ་ཡང་དག་པའི་ཤེས་པར་འདོད་དམ།

འོན་ཏེ་མི་སླུ་བ་ཡང་དག་པའི་ཤེས་པ་ཡིན། དང་པོ་ལྟར་ན་རྗེས་སུ་དཔག་པ་ལ་མ་ཁྱབ་བོ། །གཉིས་པ་ལ་ཡང་རྣམ་པར་རྟོག་པ་གཉིས་ཏེ། མི་སླུ་བ་ནི་ཐོབ་པ་ཡིན་ལ། དེ་བྱེད་པ་མཚན་ཉིད་ཡིན་ན། ཅི་བཟུང་བའམ་མ་བཟུང་བ་ 

༼༣༡༽ ཐོབ་པར་བྱེད་པ་ཡིན། དང་པོ་ལྟར་ན་མི་སྲིད་དེ། མངོན་སུམ་ལ་སྣང་བ་ནི་སྐད་ཅིག་མ་ཡིན་པ་དང༌། རྗེས་སུ་དཔག་པ་ལ་སྣང་བ་ཡང་སྒྲོ་བཏགས་པ་ཡིན་པས། ཐོབ་པར་མི་ནུས་པའི་ཕྱིར་རོ། །གཉིས་པ་ལྟར་ན་ཧ་ཅང་ཁྱབ་པ་ཡིན་ཏེ། མ་བཟུང་བ་ལ་ནི་ལོག་པའི་ཤེས་པ་ལ་སོགས་པས་ཀྱང་ཐོབ་པའི་ཕྱིར་རོ། །གཞན་ཡང་ཕྱོགས་འདི་ལ་གང་ཞིག་འདོད་པ་ལ་སོགས་པ་འཇུག་པ་དང་ཚོགས་པའི་ཐོབ་པ་མ་ཚང་བའམ། འགལ་བའི་རྐྱེན་གྱིས་གནོད་པ་བྱས་པ་དེ་ཡང་ཚད་མ་མ་ཡིན་པར་ཐལ་བས་མ་ཁྱབ་པའི་ཉེས་པར་ཡང་འགྱུར་རོ་ཞེས་རྟོག་ན། དེ་ལ་མི་འདོད་པའི་མཚན་ཉིད་ལ་མ་ཁྱབ་པའི་ཉེས་པ་བརྗོད་པ་དང༌། འདོད་པའི་མཚན་ཉིད་ལ་ཉེས་པ་གསུམ་བརྗོད་པ་སྤང་བའི་ཕྱིར་ངག་འདི་བཀོད་པས་མཚན་ཉིད་རྣམ་པར་གཞག་གོ །དེ་ལ་དོན་བྱ་བ་ལ་སླུ་བ་མེད་པའི་ཕྱིར་རོ། །ཞེས་བྱ་བས་ནི་དངོས་པོ་འཛིན་པ་ཉིད་སྤངས་ཏེ། མི་སླུ་བར་བྱེད་པ་ཁས་བླངས་པས། འདོད་པའི་མཚན་ཉིད་གཟུང་བའོ། །འདི་ལྟར་མི་སླུ་བར་བྱེད་པ་ནི་ཐོབ་པར་བྱེད་པའི་ནུས་པ། ཡོངས་སུ་བཅད་པའི་དོན་གྱི་མཐར་ཐུག་པ། ཤེས་པར་བྱེད་པའི་བྱེད་པ་དང་འབྲེལ་པ་སྟེ། ངོ་བོའི་ཁྱད་པར་གཉིས་ཀྱིས་ཡོངས་སུ་ཟིན་པའོ། །དེས་ཀྱང་དངོས་པོ་རྟོགས་པ་ཙམ་ཚད་མ་ཡིན་པ་དང༌། མ་བཅད་པའི་དོན་ཐོབ་པའི་ནུས་པ་ཚད་མ་ཡིན་པ་དང༌། འཇལ་བྱེད་ཀྱི་བྱེད་པ་མེད་པ་ལ་ཡོད་པའི་ནུས་པ་ཚད་མ་ཡིན་པ་རྣམས་རིམ་པ་བཞིན་བསལ་ལོ། །དེས་ན་མི་སླུ་བར་བྱེད་པའི་སྒྲ་ཉིད་ཀྱིས་དོན་གསུམ་ལས་ཐ་དད་པ་འཕངས་ཀྱང་དེ་ཉིད་གསལ་བར་བྱ་བའི་ཕྱིར་ཡུལ་དང་བྱེད་ ༼༣༢༽ པ་བསྟན་ཏོ། །དེ་ལ་1$0000300འཇུག་པ་ན1$0000270་ཞེས་བྱ་བས་ནི་གཟུང་ཡུལ་ཚད་མའི་གཞལ་བྱ་ཡིན་པ་བཀག་ལ། 1$0000300ཡོངས་སུ་བཅད་ནས1$0000270་ཞེས་བྱ་བས་ཀྱང་རྟོགས་པའི་བྱེད་པ་ཅན་ཚད་མ་ཡིན་པ་དང༌། རྟོགས་པའི་ཡུལ་ཚད་མའི་ཡུལ་དུ་བསྒྲུབས་པས་ན་ཤུགས་ཀྱིས་བཟུང་བ་ལས་གཞན་རྟོགས་པའི་ཡུལ་ཐོབ་བྱར་བསྟན་ཏེ།

དེས་ན་ཡོངས་སུ་བཅད་པའི་དོན་གྱི་མཐར་ཐུག་པ་དང༌། ཤེས་བྱེད་ཀྱི་བྱེད་པ་ལ་གནས་པའི་ནུས་པ་ཚད་མ་ཡིན་པར་ཚིག་གཉི་ག་ཕན་ཚུན་ལྟོས་པས་འགྲུབ་བོ། །མི་སྲིད་པ་སྤང་བའི་ཕྱིར་འཇུག་པ་ན་ཞེས་བྱ་བ་སྟེ། ངེས་པར་བྱ་བ་ཞེན་ཡུལ་ལ་ལྟོས་ཏེ་ཐོབ་པར་བྱེད་པའི་ནུས་པ་ཡིན་ལ། རྗེས་སུ་དཔག་པ་ཡང་རང་གི་མཚན་ཉིད་རྟོགས་པར་ཞེན་པ་དང༌། མངོན་སུམ་ཡང་རྒྱུན་ལ་ཞེན་པར་བྱེད་པ་ཡིན་པས་ཐོབ་པར་རུང་བས་སྐྱོན་མེད་དོ། །གང་ཞིག་ཞེན་པས་ཐ་སྙད་ཀྱི་ལམ་དུ་མ་སྦྱར་བ་དེ་ནི་འཇུག་པའི་ཡུལ་མ་ཡིན་པས། གཟུང་ཡུལ་ཙམ་ཡང་འཇུག་པའི་ཡུལ་མ་ཡིན་ནོ། །དེས་ན་མུ་བཞིར་འགྱུར་ཏེ། གཟུང་བ་ཡིན་ལ་འཇུག་ཡུལ་མ་ཡིན་པ་ནི་དཔེར་ན་སྒྲོ་བཏགས་པའམ། རང་གི་རྣམ་པ་ལྟ་བུའམ། ཡང་ན་རྣམ་པར་འཇོག་པའི་སྐད་ཅིག་མ་ངེས་པས་ཡུལ་དུ་མ་བྱས་པ་ལྟ་བུའོ། །འཇུག་ཡུལ་ཡིན་ལ་གཟུང་ཡུལ་མ་ཡིན་པ་ནི་དཔེར་ན་མིག་གི་བློ་ལ་རེག་པ་ལ་སོགས་པ་ལྟ་བུའོ། །གཉི་ག་ཡིན་པ་ནི་རྣམ་པར་འཇོག་པའི་རྒྱུ་ངེས་པས་ཡུལ་དུ་བྱས་པའམ། འཛིན་པའི་རང་གི་ངོ་བོ་བཞིན་ནོ། །གཉི་ག་མ་ཡིན་པ་ནི་དུ་བ་འཛིན་པའི་བློ་ལ་མེ་ལྟ་བུའོ། །འོ་ན་ཚོགས་པ་གཅིག་ལ་རག་ལས་པའི་གཟུགས་ལ་སོགས་པ་རོ་ལས་དཔོག་པར་བཤད་པ་ཅི་ལྟར་ཞེ་ན། སྐྱེ་མཆེད་དང་ ༼༣༣༽ སྐད་ཅིག་གི་རྣམ་པར་དབྱེ་བ་ཤེས་པ་ཞིག་མོ་དག་ལ་རེས་འགའ་རྗེས་སུ་དཔག་པ་དེ་འདྲ་བས་ཐེ་ཚོམ་སེལ་བ་སྲིད་པ་ལ་ལྟོས་ཏེ་བརྗོད་པར་ཟད་ཀྱི། དེ་ལྟར་མི་དཔྱད་པ་ལ་གཟུགས་འཛིན་པས་རེག་པ་ཚད་མའི་ཡུལ་དུ་མི་བྱེད་པ་ནི་མ་ཡིན་ཏེ། དེ་ལྟར་མ་ཡིན་ན་སྐད་ཅིག་གི་རྣམ་པར་དབྱེ་བ་དང༌། སྐྱེ་མཆེད་ཐ་དད་པར་རྟོགས་པ་ག་ལ་སྲིད། དོན་འདི་ཡང་དེ་མ་ཐག་ཏུ་བཤད་པར་བྱའོ། །མ་བཟུང་བ་ཐོབ་པར་བྱེད་པ་ལ་ཧ་ཅང་ཁྱབ་པ་སྤང་བའི་ཕྱིར་འདི་དག་གི་དོན་ཡོངས་སུ་བཅད་ནས་ཞེས་བྱ་བའོ། །དེས་ན་ཡོངས་སུ་གཅོད་བྱེད་ཀྱི་བྱེད་པ་དང་འབྲེལ་བའི་ནུས་པ་ཚད་མ་ཡིན་ནོ་ཞེས་བརྗོད་དོ། །ཡོངས་སུ་གཅོད་བྱེད་ཀྱང་འདིར་ཐ་སྙད་པའི་གཅོད་བྱེད་ལ་འདོད་ཀྱི།

དོན་དམ་པ་ནི་མ་ཡིན་ནོ། །ཐ་སྙད་ནི་ཞེན་པར་བྱེད་པ་ཡིན་ལ། དོན་དམ་པ་ནི་གསལ་བ་ཙམ་མོ། །འོ་ན་མངོན་སུམ་ལ་བྱེད་པ་དང་མེད་པར་མི་འགྱུར་རམ་ཞེ་ན་མི་འགྱུར་ཏེ། རང་གི་བྱེད་པ་ལ་ངེས་པའི་ཞེན་པ་སྐྱེད་པས་ཐ་སྙད་དུ་བྱེད་པ་པོ་ཡིན་པའི་ཕྱིར་རོ། །དེ་ལྟ་ན་རྗེས་སུ་དཔག་པ་སྐྱེད་པའི་རྟགས་ཀྱང་ཚད་མའི་བྱེད་པ་ཅན་དུ་ཐལ་ཏེ། མངོན་སུམ་དང་འདྲ་བའི་ཕྱིར་རོ་ཞེ་ན། མི་འདྲ་སྟེ་ཐ་སྙད་ཀྱི་ཡོངས་སུ་གཅོད་བྱེད་ཅེས་བྱ་བ་ནི་རྣམ་པ་གཉིས་ལ་སྲིད་དེ། རང་གི་དོན་དམ་པའི་བྱེད་པ་ལ་ཞེན་པ་སྐྱེད་པར་བྱེད་པ་དང༌། རང་ཉིད་ཞེན་པ་བྱེད་པའི་ཤེས་པ་དག་གོ །རྟགས་ནི་རང་ལ་དོན་དམ་པའི་བྱེད་པ་མེད་པས་དེ་ལ་རྗེས་སུ་མཐུན་པའི་ཞེན་པ་སྐྱེད་པ་ཡང་མ་ཡིན་ལ། ཐ་སྙད་རང་ཉིད་ཀྱིས་བྱེད་པ་ཡང་མ་ཡིན་པས་ན། ཇི་ལྟར་ཐ་སྙད་ཀྱི་ཡོངས་སུ་གཅོད་བྱེད་དུ་འགྱུར། དེ་ ༼༣༤༽ གཉིས་ཉིད་ཐ་སྙད་དུ་ཡོངས་སུ་གཅོད་བྱེད་དུ་ཡིན་པ་ཡང་གང་ལས་ཞེ་ན། དེ་གཉིས་ཁོ་ན་ལ་དེའི་མཚན་ཉིད་དུ་ཡོད་པས་སོ། །ཅི་ལྟར་ཞེ་ན། འདི་ལྟར་གང་ཞིག་ཡོངས་སུ་གཅོད་བྱེད་ཀྱི་ཐ་སྙད་དུ་བྱ་བ་དེ་ནི་ཐ་སྙད་པའི་གཅོད་བྱེད་ཀྱི་རང་བཞིན་ཡིན་ནོ། །ཐ་སྙད་ཀྱང་ལྷག་པར་ཞེན་པའི་རྩ་བ་ཅན་ཡིན་པས་གང་གཅོད་བྱེད་དུ་ལྷག་པར་མོས་པ་དེ་ལྟར་ཐ་སྙད་དུ་བྱ་བ་ཡིན་ནོ། །དེ་ལ་དང་པོ་ནི་རང་གིས་བསྐྱེད་པའི་བློ་གཞན་གྱིས་འདི་ནི་དོན་འདི་རྟོགས་པར་བྱེད་པ་ཡིན་ནོ་ཞེས་མོས་པ་བྱས་པས་ཐ་སྙད་དུ་གཅོད་བྱེད་ཡིན་ལ། གཉིས་པ་ནི་རང་ཉིད་ངས་ནི་རྟགས་འདི་ལ་བརྟེན་ནས་དོན་འདི་རྟོགས་སོ་ཞེས་གཅོད་བྱེད་དུ་མོས་ཤིང༌། དེའི་བྱེད་པ་ངེས་པའི་བློ་ཕྱི་ལས་ཀྱང་འདིས་ནི་རྟགས་འདི་ལ་བརྟེན་ནས་དོན་འདི་ངེས་སོ་ཞེས་ཞེན་པས་ཐ་སྙད་དུ་ཡོངས་སུ་གཅོད་བྱེད་ཀྱི་རང་བཞིན་ཡིན་ནོ། །རྗེས་སུ་དཔག་པའམ། དེའི་རྗེས་སུ་འབྲངས་བའི་བློ་གཞན་གྱིས་དུ་བ་འདིས་ནི་མེ་བཟུང་ངོ་ཞེས་ནི་ཞེན་པ་མེད་པས་ཅི་ལྟར་ཐ་སྙད་དུ་གཅོད་བྱེད་ཡིན།

དེ་བཞིན་དུ་མངོན་སུམ་གྱིས་བསྐྱེད་པའི་ངེས་ཤེས་ཀྱང་དོན་དམ་པར་ཡོངས་སུ་གཅོད་བྱེད་མ་ཡིན་ཏེ། དངོས་པོ་མི་འཛིན་པས་སོ། །ཐ་སྙད་དུ་ཡང་མ་ཡིན་ཏེ། ཞེན་པས་དོན་ལ་མི་འཇུག་པའི་ཕྱིར་རོ། །དེའི་བསམ་པ་ནི་མངོན་སུམ་གྱིས་དོན་རྟོགས་པར་ཞེན་གྱི། ངས་མཐོང་ངོ་ཞེས་ནི་ཞེན་པ་མ་ཡིན་ནོ། །དེས་ན་ཚད་མ་མ་ཡིན་པའི་བློ་ལྔའོ། །སྣང་ལ་མ་ངེས་པ་དང༌། བཅད་པའི་ཡུལ་ཅན་དང༌། ལོག་པའི་ཤེས་པ་དང༌། ཡིད་དཔྱད་དང༌། ཐེ་ཚོམ་རྣམས་ནི། ཐ་སྙད་པའི་ཡོངས་སུ་གཅོད་བྱེད་མ་ཡིན་པས་སོ། ། ༼༣༥༽ དང་པོ་གཉིས་ལ་ནི་དོན་དམ་པར་རིག་པའི་བྱེད་པ་ཡོད་ཀྱང༌། སྔར་མ་རྟོགས་པ་ངེས་པ་མེད་པ་ཡོངས་སུ་གཅོད་བྱེད་ཀྱི་ཐ་སྙད་དུ་བྱ་བ་མ་ཡིན་ལ། གསུམ་པ་ནི་ཡོངས་སུ་གཅོད་བྱེད་ཙམ་ཡིན་ཡང༌། མི་སླུ་བ་མེད་པས་ལོག་པར་ཡོངས་སུ་གཅོད་པའི་ཕྱིར་དང༌། བཞི་པ་ཡང་དེའི་རང་བཞིན་ཅན་ཡིན་པའི་ཕྱིར་ཏེ། དཔེར་ན་དུ་བ་དང་དུས་མཉམ་དུ་སྐྱེས་པའི་རླངས་པ་ལ་སོགས་པ་མེ་དང་ལྷན་ཅིག་ཡོད་ཀྱང་མེའི་འབྲས་བུ་མ་ཡིན་པའི་རང་བཞིན་མི་སྤོང་བ་ཡིན་ཏེ་དེ་དང་ལྡོག་པ་མ་གྲུབ་པའི་ཕྱིར་རོ། །དེ་བཞིན་དུ་བློ་འདི་དོན་དང་ལྷན་ཅིག་ཡོད་ཀྱང་ལོག་པའི་ཤེས་པ་དོན་མེད་པ་ཉིད་དུ་མི་སྤོང་སྟེ། དོན་མེད་ཀྱང་འབྱུང་བའི་ཕྱིར་རོ། །ལྔ་པ་ནི་དོན་འགའ་ཡང་ཡོངས་སུ་གཅོད་པ་མ་ཡིན་ཏེ། གང་ཡང་རྣམ་པར་མི་གཅོད་པའི་ཕྱིར་རོ། །ཡོངས་སུ་གཅོད་པ་ནི་རྣམ་པར་གཅོད་པ་མེད་པར་མི་སྲིད་དོ་ཞེས་རྣམ་པ་མང་དུ་བཤད་པ་ཡིན་ནོ། །དེས་ན་སློབ་དཔོན་ཆོས་མཆོག་ན་རེ། ཐེ་ཚོམ་ནི་དངོས་པོ་དང་དངོས་པོ་མེད་པ་གཉི་གའི་བདག་ཉིད་དུ་འཛིན་པ་ཡིན་པས་ལོག་པའི་ཤེས་པར་འདུ་ལ། ཡིད་དཔྱོད་གསུམ་པོ་རྒྱུ་མཚན་མེད་པ་དང༌། ལོག་པའི་རྒྱུ་མཚན་ཅན་དང༌། བདེན་པའི་རྒྱུ་མཚན་གཏན་ལ་མ་ཕེབས་པ་ཅན་ཡང་ཐེ་ཚོམ་གྱི་རང་བཞིན་དུ་འདུས་པས། ལོག་པའི་ཤེས་པ་ཡིན་ནོ་ཞེས་ཟེར་བ་ཡང་ཤིན་ཏུ་འཁྲུལ་པར་གསལ་ཏེ།

ཐེ་ཚོམ་གྱིས་གཉི་གའི་རང་བཞིན་ཡོངས་སུ་མ་བཅད་པའི་ཕྱིར་རོ། །དེས་ན་དང་པོ་གཉིས་ནི་མ་རྟོགས་པ། བར་པ་གཉིས་ནི་ལོག་པར་རྟོགས་པ། ཐ་མ་གཅིག་ནི་ཐེ་ཚོམ་ཉིད་དེ། དེ་གཉིས་སུ་བསྡུ་བ་ནི་མ་ཡིན་ནོ་ཞེས་གནས་སོ། །དེ་ལྟ་ན་ཧ་ཅང་ཁྱབ་པ་མེད་དོ། ། ༼༣༦༽ ཧ་ཅང་ཁྱབ་པ་སྤང་པའི་ཚུལ་འདི་ཉིད་ཀྱིས་ནི་ལོག་པར་རྟོགས་པ་སྤངས་པ་ཡང་འགྲུབ་བོ། །དེ་ཡང་སློབ་དཔོན་ཤེས་རབ་འབྱུང་གནས་ན་རེ། སྒོ་གསེབ་ཀྱི་བུ་གའི་ནོར་བུའི་འོད་ལ་ནོར་བུར་སྣང་བ་ཕུག་གི་ནོར་བུ་ལ་མངོན་སུམ་གྱི་ཚད་མ་ཡིན་ནོ་ཞེས་ཟེར་བའམ། སློབ་དཔོན་ཤཱཀྱ་དེ་ལ་ནོར་བུར་ངེས་པར་རྗེས་སུ་དཔག་པའི་ཚད་མ་ཡིན་ནོ་ཞེས་ཟེར་བ་ལྟར། ཡུལ་གཞན་དུ་རྟོགས་པའི་ཤེས་པ་ཡུལ་གཞན་ན་གནས་པའི་དངོས་པོ་ལ་ཚད་མར་འདོད་པ་དང༌། ཁ་ཅིག་དུས་གཞན་དུ་རྟོགས་པའི་ཤེས་པ་དུས་གཞན་དང་ལྡན་པའི་དོན་ལ་ཚད་མར་རྟོག་པ་དང༌། སློབ་དཔོན་ཕྱོགས་ཀྱི་གླང་པོའི་སློབ་མ་འགའ་དང་ཕྱི་རོལ་པ་ཁ་ཅིག་དུང་དཀར་པོ་ལ་སེར་པོར་འཛིན་པ་ལྟ་བུར་རྣམ་པ་གཞན་དང་ལྡན་པའི་དོན་ལ་རྣམ་པ་གཞན་དུ་རྟོགས་པའི་ཚད་མར་འདོད་པ་ལྟ་བུའོ། །དེ་ལྟ་མོད་ཀྱི་འདི་ལའང་ཅུང་ཟད་རྣམ་པར་དཔྱད་དུ་ཡོད་དོ། །དེ་ལ་ཡུལ་དང་དུས་ལ་འཁྲུལ་བ་ནི་རྣམ་པ་གཉིས་ཏེ། ཇི་ལྟར་གནས་པའི་ཡུལ་དང་དུས་སུ་དངོས་པོ་གཞན་སྒྲོ་འདོགས་པ་དང༌། ཇི་ལྟར་གནས་པའི་དངོས་པོ་ལ་ཡུལ་དང་དུས་གཞན་སྒྲོ་འདོགས་པའོ། །དང་པོ་ནི་དཔེར་ན་ཁང་པའི་ཕྱི་རོལ་གྱི་ཡུལ་ལ་དེ་ཁོ་ན་ལྟར་རྟོགས་ཏེ། ཡུལ་གཞན་ན་གནས་པའི་ནོར་བུ་སྒྲོ་འདོགས་པའམ། ད་ལྟར་གྱི་དུས་ལ་དེ་ཁོ་ན་བཞིན་རྟོགས་ཏེ། དུས་དེར་དུས་གཞན་ན་ཡོད་པའི་དོན་སྒྲོ་འདོགས་པ་དཔེར་ན་ནམ་ཕྱེད་ལ་ནམ་ཕྱེད་དུ་རྟོགས་ཏེ། དུས་དེར་ཉི་མ་ཕྱེད་ན་འོངས་པའི་བུ་ཡོད་པར་སྒྲོ་འདོགས་པ་ལྟ་བུའོ། །འདིར་ནམ་ཕྱེད་ཀྱི་དུས་སུ་ཉི་མ་གུང་ལ་བུ་འོངས་པར་རྟོགས་པའི་རྨི་ལམ་གྱི་

༼༣༧༽ བློ་ནི་དུས་ལ་འཁྲུལ་པ་མ་ཡིན་ཏེ། ཤེས་བྱའི་དུས་ཇི་ལྟར་བར་རྟོགས་པའི་ཕྱིར་རོ། །ཤེས་པ་དང་ཤེས་བྱ་དུས་མི་མཉམ་པ་ཙམ་གྱིས་ནི་དུས་ལ་འཁྲུལ་བ་མ་ཡིན་ཏེ། ཐམས་ཅད་མཁྱེན་པའི་ཤེས་པ་ཡང་དེ་ལྟར་ཐལ་བའི་ཕྱིར་རོ། །མི་འདྲ་སྟེ། ཐམས་ཅད་མཁྱེན་པའི་ཤེས་པས་ནི་དུས་གཞན་ན་ཡོད་པའི་ཤེས་བྱ་ལ་དེ་འཛིན་པའི་ཤེས་པ་དང་དུས་མཉམ་པར་རིག་པ་མེད་ལ། རྨི་ལམ་གྱི་ཤེས་པས་ནི་ཉི་མ་གུང་གི་བུ་ལ་དེ་ལྟར་འཛིན་པ་མཚན་མོ་སྐྱེས་པའི་བློ་དང་དུས་མཉམ་པར་རིག་པས་ན། ཉི་མ་གུང་གི་ཁྱད་པར་དང་ལྡན་པའི་བུ་འོངས་པ་དུས་དེ་ཉིད་ཀྱི་ཚེ་ཡོད་པར་སྒྲོ་བཏགས་པའི་ཕྱིར་དུས་ལ་འཁྲུལ་པར་འགྱུར་རོ་ཞེ་ན། སློབ་དཔོན་ཆོས་མཆོག་གི་བསམ་པ་ནི་དེ་ལྟར་ཡིན་པ་བདེན་ན། འདི་རྣམ་པར་དཔྱད་ན་འཁྲུལ་པ་ཡིན་ཏེ། མིག་ཕྱེ་བ་ལས་སྐྱེས་པའི་ཤེས་པ། གཟུགས་ཀྱི་རྣམ་པ་གསལ་བར་སྣང་བ་ཅན་གྱིས་བུ་མཐོང་བར་དོགས་ཀྱི། རྣམ་པར་རྟོག་པའི་ཤེས་པས་བུ་འོངས་པར་རྟོགས་པ་ནི་མ་ཡིན་ནོ། །དེས་ན་ཇི་ལྟར་ཤེས་བྱ་བུ་འཁྲུལ་པས་སྒྲོ་བཏགས་པ་བཞིན་དུ་དེ་འཛིན་པའི་དབང་པོ་བློ་གསལ་བར་སྣང་བ་ཡང་སྒྲོ་བཏགས་པ་ཡིན་ནོ། །དེ་ལྟ་བས་ན་དེ་འཛིན་པ་དེ་དང་དུས་མཉམ་པར་རྟོགས་དང་དེས་མཚན་མོ་སྐྱེས་པའི་བློ་ནི་མ་ཡིན་པས། ཇི་ལྟར་མཚན་མོ་སྐྱེས་པའི་བློའི་དུས་སུ་ཡོད་པར་རིག མཚན་མོ་སྐྱེས་པའི་བློ་ནི་ཤེས་བྱ་དང༌། ཤེས་པ་སྒྲོ་འདོགས་ཀྱི་རྣམ་པར་རྟོག་པ་ཡིན་ན། དེ་ནི་དེ་ལྟར་མ་རྟོགས་པས་དེའི་དུས་སུ་ཤེས་བྱ་ཡོད་པར་རིག་པ་ག་ལ་སྲིད། རྣམ་པར་རྟོག་པ་དེ་རྟོགས་སུ་ཟིན་ཀྱང༌། དེས་རྨི་ལམ་གྱི་དོན་ཡུལ་དུ་བྱས་པར་རིག་པ་ནི་མེད་པའི་ཕྱིར་རོ། །དེའི་ཕྱིར་དེའི་ཚེ་སྐྱེས་པའི་ཤེས་པའི་དུས་སུ་ཉི་ ༼༣༨༽ མ་གུང་ལ་འོངས་པའི་བུ་ཡོད་པར་རྟོགས་པ་ནི་མེད་པར་དུས་ལ་འཁྲུལ་པ་ནི་མ་ཡིན་ནོ། །འདི་ཡང་སྐབས་ཇི་ལྟ་བ་བཞིན་བསྟན་པར་བྱའོ། །ཡུལ་དང་དུས་ལ་འཁྲུལ་བ་རྣམ་པ་གཉིས་པ་ནི།

དཔེར་ན་སྔ་དྲོ་དམིགས་པའི་དངོས་པོ་ལ་ཕྱི་དྲོ་ཡོད་པའི་དོན་ཡིན་པར་འཛིན་པ་དང༌། ཁང་པའི་ནང་དུ་དམིགས་པའི་དངོས་པོ་ལ་ཕྱི་རོལ་ན་ཡོད་པའི་དོན་དུ་སྒྲོ་འདོགས་པའོ། །འདི་ལྟ་བུ་ནི་དངོས་པོ་ལ་མི་སླུ་བས་དེ་ལ་བརྟེན་པའི་ཡུལ་དང་དུས་ལ་ལོག་པར་འཛིན་ཀྱང་ཚད་མ་ཉིད་ལས་མ་འདས་སོ། །རྣམ་པ་ལ་འཁྲུལ་པ་ཡང་རྟོགས་བཞིན་པའི་རྣམ་པ་དང༌། མི་མཐུན་པའི་དོན་ལ་ཚད་མ་མ་ཡིན་གྱི་རྣམ་པ་ཐམས་ཅད་དུ་ཚད་མ་མ་ཡིན་པ་ནི་མ་ཡིན་ཏེ། དུང་དཀར་པོ་ལ་སེར་པོ་སྣང་བའི་དབང་པོའི་དོན་ལ་ཚད་མ་མ་ཡིན་པ་ཡང་དེ་དང་ལྷན་ཅིག་པའི་རེག་བྱ་ལ་སོགས་པ་ལ་ནི་ཚད་མ་ཁོ་ནའོ། །འདི་ལྟར་དུང་དཀར་པོ་འཇམ་ཞིང་སྦྲམ་པ་ལ་སེར་པོ་འཇམ་ཞིང་སྲབ་པར་སྣང་བ་ནི་སྦྲམ་པ་དང་ལྕི་བའི་རེག་བྱ་ལ་མི་སླུ་བས་ཚད་མའི་མཚན་ཉིད་དང་ལྡན་པ་ཁོ་ནའོ། །དཔེར་ན་གཤེར་ཞིང་འཇམ་པ་ལ་འཁྲུལ་པ་མེད་པའི་ཆུའི་མདོག་སྣང་བའི་མིག་གི་རྣམ་པར་ཤེས་པ་དེ་ཅི་ཁ་དོག་འབའ་ཞིག་ལ་ཚད་མ་ཡིན་ནམ། འོན་ཏེ་རེག་པ་ལ་སོགས་པ་སྐྱེ་མཆེད་ཀྱི་རྫས་གཞན་ལ་ཡང་ཚད་མ་ཡིན། དང་པོ་ནི་མི་འཐད་དེ། ཐ་སྙད་པའི་ཚད་མའི་ཡུལ་གྱི་ཆོས་ནི་གཞན་ལ་ཡང་སྲིད་པའི་ཕྱིར་ཏེ། ཐ་དད་པར་མ་རྟོགས་པའི་རེག་པ་ལ་སོགས་པ་ཡང་ཡོངས་སུ་བཅད་པར་ཞེན་པར་བྱས་པའི་ཕྱིར་རོ། །གལ་ཏེ་དོན་དམ་པར་སྣང་བཞིན་པའི་ཁ་དོག་དང་ཐ་དད་པས་རེག་པ་ཚད་མའི་ཡུལ་མ་ཡིན་ན། འོ་ན་དོན་དམ་པར་ ༼༣༩༽ སྣང་བཞིན་པའི་ཁ་དོག་དང་ཐ་མི་དད་པས་བདག་མེད་པ་དང༌། སྐད་ཅིག་མ་ལ་སོགས་པ་ཡང་དེའི་ཚད་མའི་ཡུལ་དུ་འགྱུར་རོ། །དེས་ན་དངོས་པོའི་ཐ་དད་པ་དང་ཐ་མི་དད་པ་ལ་མ་ལྟོས་པར་ཞེན་པས་ཇི་ལྟར་བཅད་པ་ལ་མི་སླུ་བས་ཚད་མ་ཡིན་ནོ། །གཞན་ཡང་ཆུར་སྣང་བ་དང༌། བུམ་པར་སྣང་བ་ཁ་དོག་ལས་གཞན་ལ་ཚད་མ་མ་ཡིན་ན་ངོམས་པ་དང༌། ཆུ་ཆུ་བའི་དོན་བྱེད་པ་ལ་འཇུག་པར་བྱེད་པ་ཚད་མ་མི་འཐད་པར་ཡང་ཐལ་ཏེ། དེ་ལྟ་བུའི་དོན་བྱེད་པར་ནི་རེག་པ་ཡིན་པའི་ཕྱིར་དང༌།

དེ་ལ་ཁ་དོག་ཏུ་སྣང་བ་ནི་ཚད་མར་མི་འདོད་ལ་རེག་པ་ལ་དམིགས་པའི་མངོན་སུམ་དང༌། རྗེས་སུ་དཔག་པ་གཞན་ཡང་འཇུག་པའི་སྔོན་རོལ་དུ་མ་སྐྱེས་པའི་ཕྱིར་རོ། །གཞན་ཡང་སྐྱེ་མཆེད་གཞན་བཞིན་དུ་སྐད་ཅིག་གཞན་ལ་ཡང་ཚད་མའི་ཡུལ་མ་ཡིན་པར་ཐལ་ཏེ། བརྒལ་ཞིང་བརྟག་པར་མཚུངས་པའི་ཕྱིར་རོ། །དེ་ལྟ་ཡིན་ན་མངོན་པར་འདོད་པའི་འབྲས་བུའི་སྒྲུབ་བྱེད་ཅི་ལྟར་ཡོངས་སུ་བཅད་པ་ཐོབ་པར་བྱེད་པ་མི་སྲིད་པས་མི་སླུ་བ་ཆད་པར་འགྱུར་རོ། །མི་སླུ་བས་ཉེ་བར་མཚོན་པའི་བདེན་པ་དོན་རྟོགས་པ་ཚད་མའི་མཚན་ཉིད་ཡིན་པ་ལྟར་ན་ཡང༌། མི་སླུ་བས་ཤེས་པ་དེའི་ཡུལ་བདེན་པར་མཚོན་པར་མི་ནུས་ཏེ། འདོད་པ་གྲུབ་པའི་མཚན་ཉིད་མི་སླུ་བ་ནི་འཇུག་བྱེད་ཀྱི་ཤེས་པའི་ཡུལ་དུ་གྱུར་པའི་སྐད་ཅིག་ལས་གཞན་གྱི་འབྲས་བུ་ཡིན་པའི་ཕྱིར་དང༌། སྐད་ཅིག་གཞན་ཉིད་སྔ་མའི་ཡུལ་ལས་སྐྱེས་པས་བདེན་པར་གྲུབ་ན་ཡང་སྐད་ཅིག་གཉིས་ཀྱིས་འབྲེལ་པ་བཟུང་བ་ལ་ལྟོས་ཏེ་སྔ་མ་ཚད་མར་ངེས་པར་འགྱུར་བའི་ཕྱིར་རོ། །དེ་ལྟ་ན་ནི་མི་སླུ་བ་ཡང་དོན་ ༼༤༠༽ མེད་དེ། ཡུལ་གྱི་སྐད་ཅིག་ཕྱི་མས་ཤེས་པ་སྔ་མ་ཚད་མར་མཚོན་པའི་ཕྱིར་རོ། །དེ་ལྟར་ན་སྐྱེ་མཆེད་གཞན་ཡང་ཚད་མའི་ཡུལ་ཡིན་པ་བཟློག་ཏུ་མེད་པ་དང༌། འཇུག་བྱེད་ཀྱི་ཚད་མ་འགའ་ཞིག་མེད་པར་ཐལ་བ་དང༌། སྐད་ཅིག་གཞན་ཡང་ཚད་མའི་ཡུལ་མ་ཡིན་པར་ཐལ་བས་ན། ཁ་དོག་ཙམ་ནི་དེར་སྣང་བའི་ཚད་མའི་ཡུལ་མ་ཡིན་ནོ། །སྐྱེ་མཆེད་གཞན་ཚད་མའི་ཡུལ་ཡིན་པའི་ཕྱོགས་ལྟར་ན་ཡང་དུང་དཀར་པོ་སྣང་བའི་རྣམ་པར་ཤེས་པས་དེ་ལ་ངེས་པར་ཡོད་པའི་རེག་བྱ་ལ་སོགས་པ་ངེས་པར་བྱས་པ་ལྟར་སེར་པོར་སྣང་བས་ཀྱང་ཡིན་ནོ། །དེས་ན་སྣང་ཞིང་ཞེན་པར་བྱས་པའི་ཁ་དོག་གི་ཆ་ལ་སླུ་བ་དང་མི་སླུ་བའི་ཁྱད་པར་ཡོད་ཀྱང་ངེས་པར་བྱ་བའི་སྐྱེ་མཆེད་ཀྱི་རྫས་གཞན་ལ་ནི་གཉི་ག་ཡང་ཁྱད་པར་མེད་དོ། །དེས་ན་སྐྱེ་མཆེད་གཞན་དུ་རྟོགས་པའི་དབྱིབས་ལ་སོགས་པ་ལ་མི་སླུ་བ་ཡོད་པས་ཚད་མ་ཁོ་ནའོ། །ཁ་དོག་གི་ནི་དབྱིབས་ལ་ཡང་ཚད་མ་མ་ཡིན་ནོ། །དེས་ན་ཡུལ་དང་དུས་དེར་ཡུལ་དང་དུས་གཞན་ན་ཡོད་པའི་དངོས་པོ་སྒྲོ་འདོགས་པའི་ཡུལ་དང་དུས་ལ་འཁྲུལ་བ་དང༌།

ཁ་དོག་སེར་པོར་སྣང་བ་དཀར་པོའི་མདོག་དང་དབྱིབས་ལ་ཚད་མར་འདོད་པ་ཡང༌། ཧ་ཅང་ཁྱབ་པ་སྤངས་པའི་ཚུལ་འདིས་དགག་པ་འགྲུབ་བོ། །གལ་ཏེ་འདི་དག་ཚད་མ་ཡིན་ན། སྣམ་བུ་ལ་བུམ་པར་འཁྲུལ་པ་དང༌། སྨིག་སྒྱུ་ལ་ཆུར་འཁྲུལ་བ་ཚད་མར་མི་འདོད་པ་དེ་དག་ལ་ཡང་མཚན་ཉིད་ཁྱད་པར་མེད་པས་ཧ་ཅང་ཁྱབ་པ་བཟློག་ཏུ་མེད་དོ། །འདི་དག་ནི་ཆ་འགའ་ལ་ཡང་མི་སླུ་བ་མ་ཡིན་ལ། རྣམ་པ་ལ་འཁྲུལ་བ་ལ་སོགས་པ་ནི་དབྱིབས་ལ་སོགས་ 

༼༤༡༽ པའི་ཆ་ལ་མི་སླུ་བ་ཡོད་པས་སོ་ཞེ་ན། འདི་ཡང་ཡོད་པའི་ཆ་ལ་མི་སླུ་བས་སོ། །སྨིག་སྒྱུ་མ་བཟུང་ན་དེའི་ཡོད་པ་ཚད་མའི་ཡུལ་དུ་མི་འགྱུར་ན། དཀར་པོ་མ་བཟུང་བར་དེའི་དབྱིབས་ཀྱང་ཚད་མའི་ཡུལ་དུ་མི་འགྱུར་རོ། །དེ་ལྟ་ན་མི་རྟག་པ་ཚད་མས་མ་རྟོགས་པར་དེ་དང་ཐ་མི་དད་པའི་སྔོན་པོ་ཙམ་ཡང་ཚད་མའི་ཡུལ་དུ་མི་འགྱུར་རོ་སྙམ་ན། ཆ་གཞན་མ་རྟོགས་པར་དེ་ཙམ་ཚད་མའི་ཡུལ་དུ་མི་འགྱུར་བ་ནི་རྣམ་པ་གཉིས་ཏེ། ཆ་དེ་ཉིད་དངོས་པོའི་ཆོས་མ་ཡིན་པས་ཚད་མའི་ཡུལ་མ་ཡིན་པ་ཁོ་ནའམ་ཡིན་ཡང་མ་རྟོགས་པའི་ཆ་གཞན་ལ་བརྟེན་པའོ། །སྔོན་པོ་ནི་དེ་ལྟ་མ་ཡིན་ཏེ། དངོས་པོའི་ཆོས་ཡིན་པའི་ཕྱིར་དང༌། སྐད་ཅིག་མ་ལ་སོགས་པའི་ཆ་གཞན་ལ་མི་རྟེན་པའི་ཕྱིར་རོ། །དབྱིབས་ནི་ཁ་དོག་མ་རྟོགས་པར་ཚད་མའི་ཡུལ་དུ་མི་འགྱུར་ཏེ། རྫས་གཅིག་གི་བདག་ཉིད་དུ་གྱུར་པའི་དབྱིབས་ནི། དངོས་པོའི་ཆོས་མ་ཡིན་པ་དང༌། བཀོད་པའི་དབྱིབས་དངོས་པོའི་ཆོས་ཡིན་ཡང༌། བཀོད་པ་ཅན་གྱི་ཁ་དོག་ལ་བརྟེན་པའི་ཕྱིར་རོ། །གལ་ཏེ་དངོས་པོའི་ཆོས་སུ་འདྲ་བ་གཉིས་ལ་རྟེན་དང་བརྟེན་པ་ཇི་ལྟར་འཐད། འདི་ལྟར་ཡོད་མེད་དག་རྟེན་མེད་ཕྱིར་རོ་ཞེས་བྱ་བས་དེ་ཁོ་ནར་བཀག་པའི་ཕྱིར་དང༌། ཆ་མེད་པ་ལ་གཉིས་མི་འཐད་པའི་ཕྱིར་རོ། །ཡོད་དུ་ཆག་དང་སྔོན་པོ་ནི་མི་རྟག་པ་ལ་མི་རྟེན་ལ། མི་རྟག་པ་ནི་དེ་ལ་བརྟེན་པ་དང༌། བཀོད་པ་ནི་ཁ་དོག་ལ་བརྟེན་ལ་ཁ་དོག་ནི་དེ་ལ་མི་རྟེན་པ་ཞེས་བྱ་བའི་རྣམ་པར་དབྱེ་བ་མ་གྲུབ་པའི་ཕྱིར་རོ་ཞེ་ན། དོན་དམ་པར་མི་འཐད་མོད་ཀྱི། འོན་ཀྱང་ཤེས་པའི་ཡུལ་ལ་ལྟོས་ནས་རྣམ་པར་གཞག་པ་འདི་ལ་རྒྱུ་མཚན་ཚད་མས་མཐོང་ངོ༌། །ཅི་ལྟར་ཞེ་ན། བདག་གཅིག་ ༼༤༢༽ པའི་ཕྱོགས་གཉིས་ལས་ཆོས་གཞན་གྱི་ཁྱད་པར་དུ་མ་བྱས་པར་རྟོགས་པར་བྱ་བ་དེ་ནི་རྟེན་ཡིན་ལ། ཁྱད་པར་དུ་བྱས་ནས་རྟོགས་པར་བྱ་བ་དེ་ནི་བརྟེན་པ་ཡིན་ནོ། །དེ་ལྟར་རྟོགས་པར་བྱ་བ་ཉིད་ཀྱང་མྱོང་བས་ངེས་པའི་ཕྱིར་དང༌།

རིགས་པས་འཐད་པའི་ཕྱིར་རོ། །འཇིག་པ་ནི་སྔོན་པོ་ལ་སོགས་པའི་ཁྱད་པར་ཅན་དུ་ཚད་མས་རྟོགས་པར་མངོན་སུམ་གྱིས་ངེས་ཏེ། བུམ་པ་མ་མཐོང་བར་དེ་ཆག་པ་རགས་པའི་མི་རྟག་པ་མངོན་སུམ་གྱིས་དམིགས་པ་ནི་མེད་དོ། །དེ་བཞིན་དུ་བཀོད་པ་ནི་བཀོད་པ་ཅན་གྱི་ཁྱད་པར་ཅན་དུ་སྣང་གི་དེ་དང་བྲལ་བའི་བཀོད་པ་ཙམ་སྣང་བ་ནི་མེད་དོ། །བཟློག་སྟེ་སྔོན་པོ་དང༌། བཀོད་པ་ཅན་ནི་མི་རྟག་པ་དང༌། བཀོད་པའི་ཁྱད་པར་དང༌། བྲལ་བར་ཡང་མངོན་སུམ་ལ་སྣང་བར་རྟོགས་སོ། །དེ་ལྟར་ནི་འཐད་པ་ཡང་ཡིན་ཏེ། མི་རྟག་པ་ནི་གཏན་དུ་ཡོད་པའམ། གཏན་དུ་མེད་པ་ལས་བཟློག་སྟེ་རེས་འགའ་ཡོད་པའི་ཁྱད་པར་སྔར་ཡོད་པ་ཕྱིས་མེད་པ་ཡིན་ནོ། །དེས་འཇིག་པ་སྔར་ཡོད་པ་མ་རྟོགས་ན་དེ་ཕྱིས་མི་གནས་པར་རྟོགས་པ་མི་འཐད་པས་དེའི་ཁྱད་པར་ཅན་དུ་རྟོགས་པར་བྱ་བར་གྲུབ་བོ། །དབྱིབས་ཀྱང་དེ་བཞིན་ཏེ། ཀུན་ནས་མཉམ་པར་བསྐོར་བའི་རྡུལ་གྱི་ཚོགས་གཞན་དང་འབྲེལ་བའི་ཁ་དོག་ནི་རྡུལ་ཕྲ་རབ་ཉིད་ཟླུམ་པོ་ཡིན་ལ། ཕན་ཚུན་དུ་མངར་བའི་རྡུལ་ཕྲ་རབ་གཞན་དང་ལྷན་ཅིག་པ་ནི་རིང་པོ། ཡན་མན་དུ་རྩེགས་པའི་རྡུལ་གྱི་ཚོགས་གཞན་དང་འབྲེལ་པ་ནི་མཐོན་པོའི་དབྱིབས་སུ་རྟོགས་པར་བྱ་བ་ཡིན་ནོ། །དེའི་ཕྱིར་དཀར་པོའི་རྡུལ་དེ་ཉིད་དང་ལྡན་པའི་ཆ་གཞན་རྟོགས་པའི་ཡུལ་དུ་བྱས་པ་ལ་དབྱིབས་སུ་བརྗོད་པས་དེ་ཉིད་མ་རྟོགས་པར་ཆ་གཞན་དང་ལྡན་པ་ཇི་ལྟར་རྟོགས། ༼༤༣༽ དེ་ཉིད་དང་གཞན་ཉིད་གཉི་ག་རྟོགས་པ་ལ་ནི་དེ་ཉིད་ཁྱད་པར་དུ་རྟོགས་པར་ངེས་སོ། །འོ་ན་མིག་མི་གསལ་བས་བུམ་པ་སྔོན་པོ་ལ་སྐྱ་བོར་འཁྲུལ་བ་དང༌། དེ་ཆག་པར་དམིགས་པའི་ཚེ་དེའི་འཇིག་པ་མངོན་སུམ་གྱིས་རྟོགས་ཀྱང་དེའི་ཁ་དོག་མ་རྟོགས་པས་མི་རྟག་པ་མངོན་སུམ་དུ་རྟོགས་ཀྱང་ཁ་དོག་མ་རྟོགས་པའི་ཕྱིར་རྟེན་དང་བརྟེན་པ་མེད་དོ་ཞེ་ན། འདི་ལ་འཇིག་པ་ཚད་མས་ཡུལ་དུ་བྱས་པ་ན་འཇིག་པ་ཅན་རེག་བྱ་ལ་སོགས་པ་ཡང་ཚད་མས་རྟོགས་པ་ཉིད་ལ།

ཁ་དོག་སྐྱ་བོ་ཚད་མས་མ་རྟོགས་པའི་འཇིག་པ་ནི་རྨི་ལམ་གྱི་བུ་ཤི་བ་ལྟར་ལོག་པའི་ཡུལ་ཁོ་ནའོ། །དེས་ན་དེར་ཡང་ཁ་དོག་ཚད་མའི་ཡུལ་མ་ཡིན་པ་ལྟར་དེའི་འཇིག་པ་ཡང་དེ་ལྟ་བུ་ཡིན་ལ། བུམ་པ་ཆག་པ་ཙམ་ཚད་མས་ཡུལ་དུ་བྱས་པ་ལྟར་འཇིག་པ་ཅན་སྐྱེ་མཆེད་གཞན་ཡང་དེ་བཞིན་དུ་ཡིན་ནོ། །དེས་འཇིག་པ་ཚད་མས་རྟོགས་པ་ནི་རེག་པ་ལ་སོགས་པའི་འཇིག་པ་ཡིན་པར་ཤེས་སོ། །འོ་ན་དངོས་པོ་མ་ཡིན་པ་རྫས་ཀྱི་དབྱིབས་དང༌། བརྟེན་པའི་ཆོས་བཀོད་པའི་དབྱིབས་བཏང་ཡང་རྟེན་གྱི་ཆོས་ཁ་དོག་ཚད་མའི་ཡུལ་ཡིན་པའི་ཕྱིར། མགལ་མེ་ལ་འཁོར་ལོར་སྣང་བ་ཚད་མར་ཐལ་ལོ། །དེ་བཞིན་དུ་འགྲོ་བ་ཞེས་བྱ་བ་དེ་ཉིད་ཡུལ་གཞན་དུ་ཕྱིན་པ་ནི་དངོས་པོ་མེད་པའི་ཆོས་ཉིད་ཡིན་ཞིང༌། རྒྱུན་གཞན་དུ་ཕྱིན་པ་ཡང་ཡུལ་གཉིས་སུ་ཕྱུང་བའི་སྐད་ཅིག་གཉིས་ལ་བརྟེན་པའི་ཕྱིར། ལྗོན་ཤིང་འགྲོ་བར་སྣང་བ་ཡང་ཤིང་གི་མདོག་དང་རེག་པ་ལ་སོགས་པ་ལ་ཚད་མར་འགྱུར་རོ། །དུ་བ་ལས་ཙནྡན་གྱི་རིགས་དང་ལྡན་པའི་མེ་དཔོག་པ་ཡང་མེའི་དོན་སྒྲུབ་པ་ལ་ཚད་ ༼༤༤༽ མར་འགྱུར་ཏེ། ཙནྡན་གྱི་ལ་སོགས་པའི་རིགས་ནི་ནུས་པའི་གསལ་བ་ལ་བརྟེན་པའི་ཕྱིར་རོ། །ཡང་དུ་བ་ལས་ཡན་ལག་ཅན་དང༌། རྟག་པའི་མེ་དཔོག་ཡང་ཚད་མར་འགྱུར་ཏེ། སྐད་ཅིག་ལ་སོགས་པ་ནི་སྤྱིའི་ཆོས་ཡིན་པས་ཁྱད་པར་ལ་བརྟེན་པའི་ཕྱིར་དང༌། ཕྲ་རབ་བསགས་པ་ཡང་བསགས་པ་ཅན་ལ་བརྟེན་པའི་ཕྱིར། བརྟེན་པ་ཚད་མའི་ཡུལ་མ་ཡིན་ཡང་རྟེན་ཙམ་ཚད་མས་འཛིན་པར་འགྱུར་རོ་ཞེ་ན། རེ་ཤིག་མགལ་མེ་ལ་འཁོར་ལོར་སྣང་བ་ནི་ཚད་མར་མི་ཐལ་ཏེ། རྟེན་ཁ་དོག་ཉིད་ལ་འཁྲུལ་བའི་ཕྱིར་རོ། །མེའི་མདོག་མེད་པའི་ཡུལ་དུ་མེའི་མདོག་སྒྲོ་འདོགས་པའི་ཕྱིར་ཏེ། རྨི་ལམ་གྱི་ཁ་དོག་ཏུ་སྣང་བ་བཞིན་ནོ། །གཉིས་པ་ལྗོན་ཤིང་འགྲོ་བར་སྣང་བ་འདི་ལ་ཡང༌། སློབ་དཔོན་ཆོས་མཆོག་ན་རེ་ནི། ཡུལ་དེ་ན་ལྗོན་ཤིང་མེད་བཞིན་དུ་ལྗོན་ཤིང་དུ་སྣང་བ་ཡིན་པས་མདོག་ལ་སོགས་པའི་དངོས་པོ་ཉིད་ལ་འཁྲུལ་བས་ཚད་མ་མ་ཡིན་ཏེ།

མགལ་མེ་ལ་འཁོར་ལོར་འཁྲུལ་བ་བཞིན་ནོ་ཞེའོ། །འདི་ནི་མི་འཐད་དེ། དེ་མེད་པའི་ཡུལ་དུ་དེར་སྣང་བ་མ་ཡིན་པའི་ཕྱིར་ཏེ། ཉི་མ་ཤར་བའི་རིའི་རྩེ་མོ་ན་གནས་པར་སྣང་བ་རང་གི་དོན་བྱེད་པའི་རྟེན་གྱི་ཡུལ་དང་མ་བྲལ་བར་སྣང་བས་དེ་ཡོད་པའི་ཡུལ་ཉིད་དུ་འཛིན་པས་ཚད་མ་ཡིན་པ་བཞིན་ནོ། །ཡང་རང་ཉིད་ཀྱིས་ཆུང་ངུ་ལ་ཆེན་པོར་འཛིན་པ་ཚད་མ་མ་ཡིན་ཡང༌། ཆེན་པོ་ལ་ཆུང་ངུར་སྣང་བ་ནི་རང་གི་དོན་བྱེད་པའི་ཡུལ་ཉིད་ལས་མ་འདས་པར་སྣང་བས་མེད་པར་སྣང་བ་མ་ཡིན་པར་བརྗོད་པ་བཞིན་དུ་འདི་ཡང་ཡིན་ཏེ། འདི་གཉིས་ལ་ཁྱད་པར་ཅི་ཡོད། དེའི་ཕྱིར་འདི་ལྟ་བུ་ནི་ཁྱད་པར་འགྲོ་བའི་བྱ་བ་ལ་ཚད་མ་མ་ཡིན་ཡང༌། མདོག་ལ་ ༼༤༥༽ སོགས་པ་ཤིང་གི་དངོས་པོ་ཙམ་ལ་ནི་ཚད་མ་ཡིན་ཏེ། དེ་ལྟ་མ་ཡིན་ན་ཚུ་རོལ་མཐོང་བའི་ཤེས་པ་ལ་ཚད་མ་ཉིད་མི་སྲིད་པར་འགྱུར་ཏེ། ཆ་ཐམས་ཅད་མ་སྤངས་པའི་བློ་མི་སྲིད་པའི་ཕྱིར་རོ། །གྲུར་ཞུགས་པ་དང་རབ་རིབ་ལ་སོགས་པས་འཁྲུལ་བའི་ཤེས་པ་ཚད་མ་མ་ཡིན་པར་བཤད་པ་ནི། ཁྱད་པར་གྱི་ཆ་འགྲོ་བའི་བྱེད་པས་སྟོང་པ་དང༌། དཀར་པོ་ལ་སོགས་པའི་མདོག་ལ་ཚད་མ་མ་ཡིན་པ་ལ་ལྟོས་པས་ཡིན་གྱི་ཤིང་གི་མདོག་དང་རེག་པ་ལ་སོགས་པའི་བདག་ཉིད་ཀྱི་དབྱིབས་ལ་ནི་ཚད་མ་ཁོ་ནའོ། །དེ་བཞིན་དུ་འབྲོག་དགོན་པར་མེ་དོན་དུ་གཉེར་བའི་སྐྱེས་བུས་འཁྲུལ་བའི་རྒྱུ་འགའ་ཞིག་ལས་དུ་བ་མཐོང་བས་ཙནྡན་གྱི་མེ་དཔོག་པ་ཡང༌། མེ་ཙམ་ལ་ཚད་མ་ཡིན་པ་ཁོ་ནའོ། །འོན་ཀྱང་དེ་ལ་བརྟེན་པ་ཙནྡན་གྱི་རིགས་ལ་ནི་ཚད་མ་མ་ཡིན་ནོ། །དེ་བཞིན་དུ་མེ་རྟག་པ་དཔོག་པ་ལ་ཡང་བལྟ་བར་བྱའོ། །དེ་ལྟར་མ་ཡིན་ཏེ། བརྟེན་པའི་ཆ་དོར་བ་ཙམ་གྱིས་ཚད་མ་མ་ཡིན་པའམ། རྟེན་གྱི་ཆ་མ་རྟོགས་ཀྱང་བརྟེན་པའི་ཆ་ཙམ་ཚད་མའི་ཡུལ་ཡིན་ན། ཚད་མ་ཆད་པ་དང་གྲངས་ངེས་པ་ཉམས་པར་ཐལ་བ་སྤང་དཀའོ། །དེ་བས་ན་དངོས་པོའི་ཆ་གཅིག་ལ་མི་སླུ་ན་བདག་ཉིད་ཐམས་ཅད་ལ་ཚད་མ་ཡིན་ནོ། །གལ་ཏེ་མི་སླུ་བ་ཐོབ་པར་བྱེད་པ་ཡིན་ན།

གང་ཞིག་ཐོབ་པར་བྱེད་པ་མ་ཡིན་པ་དེ་ཚད་མ་མ་ཡིན་པར་འགྱུར་བས་མ་ཁྱབ་བོ་ཞེས་ཟེར་ན། ཐོབ་པར་བྱེད་པ་ནི་དེར་རུང་བ་ཙམ་མ་ཚོགས་པ་ལ་གནས་པའི་ནུས་པ་ཡིན་པས་སྐྱོན་མེད་དོ། །མ་ཚོགས་པའི་ཐོབ་པར་རུང་བ་ཙམ་ནི་དབང་པོ་ལ་སོགས་པ་ལ་ཡང་ཡོད་པས་ཧ་ཅང་ཐལ་ལོ་ཞེ་ན། ཐ་དད་པ་དང་རང་ ༼༤༦༽ དབང་དུ་ཡུལ་རྣམ་པར་འཇོག་པས་ན། གཙོ་བོར་གྱུར་པའི་རུང་བ་ཙམ་ཡིན་པའི་ཕྱིར་དབང་པོ་ལ་སོགས་པ་ལ་ཐལ་བ་མེད་དོ། །འོ་ན་གཙོ་བོར་འཇོག་པའི་རྒྱུ་མཚན་ཡུལ་རྣམ་པར་འཇོག་པར་བྱེད་པ་ཉིད་ཚད་མ་ཡིན་མོད། ནུས་པ་ལ་ལྟོས་པས་ཅི་བྱ། ནུས་པ་དང་ཡུལ་འཇོག་པ་ཐ་མི་དད་ན་ཡང་དངོས་པོ་རྟོགས་པ་ཚད་མ་ཡིན་པ་ཅི་སྟེ་དགག དངོས་པོ་རྟོགས་པ་ཚད་མའི་བྱེད་པ་ཡིན་གྱི་ཚད་མ་ཉིད་མ་ཡིན་ནོ་ཞེས་ཀྱང་ཇི་ལྟར་བརྗོད། འོན་ཏེ་ཡུལ་རྣམ་པར་འཇོག་པ་མཚོན་བྱར་བཞག་ནས་དེའི་མཚན་ཉིད་མི་སླུ་བ་ལ་བརྗོད་ན་ཡང་ཕན་ཚུན་བརྟེན་པར་འགྱུར་ཏེ། ཡུལ་རྣམ་པར་འཇོག་པས་ཁྱད་པར་དུ་བྱས་པ་ཁོ་ན་མི་སླུ་བ་ཡིན་པ་དང༌། མི་སླུ་བས་ཀྱང་ཡུལ་རྣམ་པར་འཇོག་པ་མཚོན་པའི་ཕྱིར་རོ་ཞེ་ན། འདི་ནི་སློབ་དཔོན་ཆོས་མཆོག་ལ་དྲི་བར་བྱའི་བདག་ཅག་ལ་ནི་མ་ཡིན་ཏེ། དེ་ལྟར་མི་འདོད་པས་སོ། །འོ་ན་ཅི་ལྟར་འདོད་ཅེ་ན། བདེན་པའི་དོན་གཏན་ལ་འབེབས་པ་ནི་ཚད་མ་ཡིན་ལ། དེ་ཡང་ཐ་སྙད་ལ་ལྟོས་ཏེ་མི་སླུ་བས་ཉེ་བར་མཚོན་པའོ། །དེས་ན་དོན་གང་ལ་ཚད་མ་ཞུགས་པ་ན། དེ་ལ་མི་སླུ་བ་ཡང་ཡོད་ན། ཤེས་པ་དང་མི་སླུ་བ་དོན་གཅིག་ལ་འཇུག་པའི་ཕྱིར། མི་སླུ་བ་དང་ལྡན་པ་ཞེས་བྱ་སྟེ། དབང་པོ་དང་བཅས་པ་ཞེས་བྱ་བ་བཞིན་ནོ། །འདིར་ནི་སློབ་དཔོན་ཆོས་མཆོག་གི་ལུགས་ལ་ལྟོས་ཏེ་ཚད་མའི་མཚན་ཉིད་བརྗོད་པ་ཡིན་ནོ། །མཚན་ཉིད་ངེས་པར་བྱེད་པ་ནི་གཉིས་ཏེ། རང་དང་གཞན་ལས་སོ། །དེ་ལ་རྗེས་སུ་དཔག་པ་མཐའ་དག་ནི། རང་ལས་ངེས་པའོ། །དེ ༼༤༧༽ ཡང་རང་རིག་པའི་མངོན་སུམ་གྱིས་ནི་མ་ཡིན་གྱི། གཞན་རིག་ཉིད་ཀྱིས་སོ། །དེ་ཡང་རྗེས་སུ་དཔག་པའི་དོན་བདེན་པར་ངེས་པ་ནི་དེ་ལ་འཛིན་པའི་བློ་དེ་ཉིད་ལ་ཚད་མ་མ་ཡིན་པའི་དོགས་པ་སྤོང་བའི་ཕྱིར་ཏེ།

ཤེས་བྱ་བདེན་པ་ཡོད་པ་དང༌། དེ་ཡོད་པར་རྟོགས་པའི་ཤེས་པ་ཚད་མ་ཉིད་ཡིན་པ་ནི་གྲུབ་བདེ་གཅིག་པའི་ཕྱིར་རོ། །དོན་བྱེད་པར་སྣང་བའི་མངོན་སུམ་ཡང་དེ་བཞིན་ཏེ། གཞལ་བྱའི་འབྲས་བུ་མི་སླུ་བ་གཞན་རིག་གི་བློ་དེས་གཞལ་བྱ་དང་དེའི་འབྲས་བུ་ཡོད་པར་ངེས་པས་དེ་རྟོགས་པའི་བློ་ཡང་ཚད་མ་མ་ཡིན་པར་དོགས་པ་སྤོང་བའི་ཕྱིར་རོ། །དེ་ཙམ་དམིགས་པས་སེམས་མགུ་བ་ནི། འདོད་པ་ཉམས་སུ་མྱོང་བར་སྣང་ཡང་གཞལ་བྱ་ལ་མེད་པར་དོགས་པ་མ་ཡིན་ནོ། །སྒྲུབ་བྱེད་དུ་སྣང་བའི་མངོན་སུམ་ནི་གཉིས་ཏེ། གོམས་པ་པ་དང་དང་པོ་པའོ། །སྔ་མ་ནི་རང་ལས་ཚད་མ་ཡིན་ཏེ། ཡུལ་དང་དུས་དང་གསལ་བྱེད་དང༌། རྨུགས་པ་མེད་པའི་རྟོགས་པ་པོ་དང༌། འཛིན་བྱེད་ཀྱི་ཁྱད་པར་དང་ལྡན་པའི་དོན་བདེན་པར་ངེས་པ་ན། རང་ཉིད་ལ་ཚད་མ་མ་ཡིན་པའི་དོགས་པ་སྤོང་བའི་ཕྱིར་རོ། །དེ་ལྟར་ན་འདི་ཡང་གཞན་རིག་པས་ཡུལ་བདེན་པར་རྟོགས་པའི་ཤུགས་ཀྱིས་དེའི་བློ་ཚད་མར་ངེས་པ་ནི་རང་ལས་ཡིན་ནོ། །གཉིས་པ་ནི་གཞན་ལས་ཡིན་ནོ། །དེ་ལ་ཡང་གསུམ་སྟེ། གཞན་ལས་ངེས་པར་བྱ་བའི་ཁྱད་པར་དང༌། ངེས་པར་བྱེད་པའི་ཁྱད་པར་དང༌། ངེས་པའི་དོན་ཏོ། །དང་པོ་ནི་སློབ་དཔོན་ཆོས་མཆོག་ལྟར་ན་གསུམ་སྟེ། དོན་ཡོད་པ་ཙམ་ལ་ཐེ་ཚོམ་ཟ་བ་དང༌། སྤྱི་ཡོད་པར་ངེས་ཀྱང་ཁྱད་པར་ཐེ་ཚོམ་ཟ་བ་ ༼༤༨༽ དང༌། སྣང་བ་ཉིད་ལ་ཐེ་ཚོམ་ཟ་བའོ་ཞེའོ། །དེ་ལ་དང་པོ་ནི་དཔེར་ན་མེར་སྣང་བ་ངེས་ཀྱང༌། ཅི་སྒྱུ་མའི་མེ་ལྟར་མི་བདེན་པའམ། འོན་ཏེ་བདེན་ཞེས་ཐེ་ཚོམ་ཟ་བའོ། །འདི་ནི་སྣང་བ་ངེས་པས་ཚད་མ་ཡིན་ཡང༌། ཚད་མ་ལ་ཡིད་མི་ཆེས་པ་ཡོད་པ་ལ་ཐེ་ཚོམ་ཟ་བས་རང་ལས་ཚད་མའི་ཐ་སྙད་མ་གྲུབ་བོ། །འདི་ལ་ཡོད་པར་ཐེ་ཚོམ་ཟ་བ་ཚད་མའི་བྱ་བ་ལ་མི་གནོད་ཀྱང༌། ཕྱིན་ཅི་ལོག་ཏུ་ངེས་ན་ནི་ཚད་མའི་བྱ་བ་ལ་གནོད་པས་ཚད་མ་མ་ཡིན་ཏེ་འཇུག་པའི་ནུས་པ་བཅོམ་པའི་ཕྱིར་རོ། །ཞེས་སློབ་དཔོན་ཆོས་མཆོག་འདོད་དོ། །དེ་ལྟར་ན་ཐག་རིང་པོས་ཆོད་པས་ཐོབ་པར་བྱ་བ་མ་ཡིན་པར་ངེས་པ་ཡང་ཚད་མ་མ་ཡིན་པར་ཐལ་ལོ། །དེས་ན་སྣང་བ་ངེས་ན་ཡོད་པ་ལ་ལོག་པར་ངེས་ཀྱང་ཚད་མར་ལྟའོ། །ཡོད་པའི་ཁྱད་པར་ལ་ཐེ་ཚོམ་ཟ་བ་ནི་ཤིང་དུ་ངེས་ཀྱང་ཤ་པར་ཐེ་ཚོམ་ཟ་བའམ།

དམར་པོར་ངེས་ཀྱང་མེ་དང་ནོར་བུར་མ་ངེས་པ་ལྟ་བུའོ། །འདི་ལ་སྤྱིའི་ཆ་ལ་ནི་ཚད་མ་ཡིན་ཞིང་རང་ལ་ངེས་པ་ཡིན་ལ། ཁྱད་པར་གྱི་ཆ་ལ་ནི་ཚད་མ་ཡིན་མོད་ཀྱི་གཞན་ལས་ངེས་པ་ཡིན་ནོ། །ཁྱད་པར་ལ་ཚད་མ་ཡིན་པ་ཡང་སྤྱི་ནི་ཁྱད་པར་གྱིས་དོན་བྱེད་པའི་ཕྱིར་དང༌། དོན་དུ་གཉེར་བའི་ཚད་མའི་ཡུལ་ཡང་དོན་བྱེད་པ་ཉིད་ཡིན་པས་སོ། །འོ་ན་ཁྱད་པར་འཛིན་པའི་བློས་ཁྱད་པར་ཡུལ་དུ་བྱས་པ་ན་ཚད་མའི་ཡུལ་མ་ལུས་པར་གྲུབ་པས་ཕྱིས་ཀྱི་སྤྱི་བློ་ཚད་མ་མ་ཡིན་པར་འགྱུར་རོ། །ཞེ་ན་མ་ཡིན་ཏེ། ཁྱད་པར་ལ་མ་རེག་པའི་ཚད་མའི་ཡུལ་མེད་ཀྱང་ཁྱད་པར་དེ་ཉིད་ཚད་མ་དུ་མའི་ཡུལ་ཡིན་ཏེ། སྤྱི་གཞན་དང་གཞན་གྱིས་ཟིན་པ་ན་འབྲས་བུ་གཞན་ ༼༤༩༽ དང་གཞན་ལ་མཁོ་བས་དོན་དུ་གཉེར་བ་གཞན་དང་གཞན་གྱི་ཡུལ་དུ་འགྱུར་བའི་ཕྱིར་རོ། །དེས་ན་ཁྱད་པར་ཙམ་འཛིན་པས་སྤྱི་གཞན་གྱིས་འཛིན་པའི་ཁྱད་པར་དེ་ཉིད་གཞལ་བྱ་གཞན་དུ་གྱུར་པ་མ་རྟོགས་ཀྱང༌། སྤྱི་འཛིན་པའི་ཚད་མས་ནི་ཁྱད་པར་དེ་རྟོགས་པ་ཁོ་ནའོ། །གལ་ཏེ་སྤྱི་འཛིན་པ་ཁྱད་པར་ངེས་པར་བྱེད་ན། ཡོད་པ་ཙམ་དུ་རྟོགས་པའི་ཚད་མ་ཡང་སྔོན་པོར་རྟོགས་པར་བྱེད་པར་འགྱུར་རོ། །དེ་ལྟ་ན་གཞལ་བྱ་རྟོགས་པའི་ཚད་མས་མི་རྟག་པ་ངེས་པར་ཡང་ཐལ་ལོ་ཞེ་ན། རེ་ཤིག་སྔོན་པོ་ལ་རྒྱང་རིང་པོ་ནས་སྐྱ་བོར་སྣང་བ་ནི་སྔོན་པོའི་ཁ་དོག་ལ་ཚད་མ་མ་ཡིན་ན་དེ་དང་ཐ་མི་དད་པ་དེ་ལ་བརྟེན་པའི་ཡོད་པ་ལ་ཡང་ཚད་མ་མ་ཡིན་པ་ཉིད་དོ། །དེ་སྟེ་དེ་འདྲ་བ་ཡོད་པ་ལ་ཚད་མར་འདོད་ན་ནི་རེག་པ་ལ་སོགས་པའི་ཡོད་པ་ལ་ཚད་མ་ཡིན་པས། ཡོད་པ་ངེས་པ་དེའི་ཚད་མའི་ཁྱད་པར་ལ་ཚད་མར་འདོད་པ་ཁོ་ནའོ། །གཞལ་བྱ་ནི་མི་རྟག་པ་ལ་ལྟོས་ཏེ་སྤྱི་མ་ཡིན་ཏེ། འདིར་ཁྱབ་ཆེ་བ་ཙམ་གྱི་སྤྱི་དང་ཁྱད་པར་དུ་འདོད་པ་མ་ཡིན་གྱི། སྔར་བཤད་པའི་རྟེན་དང་བརྟེན་པ་ལ་དེར་འདོད་པའི་ཕྱིར་དང༌། གཞལ་བྱ་ཉིད་ཀྱང་མི་རྟག་པ་ཉིད་ལ་མི་རྟེན་པའི་ཕྱིར་རོ། །གསུམ་པ་སྣང་བ་ལ་ཐེ་ཚོམ་ཟ་བ་ནི།

དཔེར་ན་སྔོན་པོར་སྣང་བའི་བློ་ང་ལ་སྐྱེས་སམ་མ་སྐྱེས་ཞེས་བྱ་བ་ལྟ་བུ་སྟེ། དེ་ཡང་ཐེ་ཚོམ་གྱིས་སྣང་བའི་ཆ་ལ་ཞེན་པར་བྱས་པས་སྣང་བ་ངེས་པ་ལ་མི་ལྟོས་པར་ཚད་མའི་བྱ་བ་གྲུབ་པའི་ཕྱིར་ཚད་མ་ཡིན་ནོ་ཞེས་སློབ་དཔོན་ཆོས་མཆོག་གསུང་ངོ༌། །འདི་ནི་ཤིན་ཏུ་མི་རིགས་ཏེ། སྣང་བར་མ་ངེས་པ་ཡང་ཚད་མའི་ཡུལ་ཡིན་ན་སྐད་ཅིག་མ་ལ་སོགས་པ་ཡང་ཅི་སྟེ་མངོན་སུམ་གྱིས་ཚད་མའི་ ༼༥༠༽ ཡུལ་མ་ཡིན། དེ་ལ་ནི་འདི་སྐད་ཅིག་མ་ཡིན་ནམ་མ་ཡིན་ཞེས་ཐེ་ཚོམ་ཟ་བ་ཡང་དེ་མངོན་སུམ་གྱི་བྱེད་པ་སྟོན་པར་མི་འགྱུར་ཏེ། སྣང་ངམ་མི་སྣང་ཞེས་སྣང་བར་ཞེན་པ་མེད་པའི་ཕྱིར་རོ་ཞེ་ན། འོ་ན་སྣང་བའི་རང་བཞིན་སྐད་ཅིག་མར་ཤེས་པར་འདོད་པ་མེད་པར་ཐལ་ཏེ། སྣང་བ་རྟག་པར་ངེས་པའམ་མ་རྟོགས་པ་ཁོ་ནའི་ཡུལ་དུ་འགྱུར་བས་སོ། །དེ་ལྟ་ན་དེ་ལ་ཤེས་པར་འདོད་པས་བྱས་པའི་རྗེས་དཔག་ཀྱང་མི་འཇུག་པར་ཐལ་ལོ། །གལ་ཏེ་དེ་ལ་སྐད་ཅིག་མ་སྣང་བར་ཐེ་ཚོམ་ཟ་བ་ཡོད་ཀྱང་མྱོང་བས་སྐྱེད་པ་མ་ཡིན་པས་དེ་ལ་མྱོང་བ་ཚད་མར་མི་ཐལ་ན། མ་ཡིན་ཏེ། བུམ་པ་མཐོང་བས་དྲངས་པའི་ཐེ་ཚོམ་ཡོད་པའི་ཕྱིར་ཏེ། མ་མཐོང་ན་དོན་ལ་དེ་ཕྱོགས་པའི་རྣམ་པར་དཔྱོད་པ་མི་འཇུག་པར་མཐོང་བའི་ཕྱིར་རོ། །དེས་ན་མི་རྟག་པ་ལ་སོགས་པ་སྔོན་པོར་སྣང་བའི་མངོན་སུམ་གྱི་གཞལ་བྱར་ཐལ་བ་ཇི་ལྟར་བཟློག དེས་ན་སྣང་བར་ངེས་པ་ལ་ལྟོས་ནས་ཚུ་རོལ་མཐོང་བའི་མངོན་སུམ་ཚད་མར་འདོད་པར་བྱའོ། །མི་རྟག་པ་ནི་སྣང་བར་མ་ངེས་པས་ཚད་མའི་ཡུལ་དུ་ཐལ་བ་ག་ལ་ཡོད། དེ་ལྟ་ན་གཞན་ལས་ངེས་པར་བྱ་བའི་ཚད་མ་ནི་གཉིས་ཏེ། ཡོད་པ་ཙམ་ལ་ཐེ་ཚོམ་ཟ་བ་དང༌། དེ་ངེས་ཀྱང་ཡོད་པའི་ཁྱད་པར་ཐེ་ཚོམ་ཟ་བའོ། །ངེས་པར་བྱེད་པ་ཡང་རྣམ་པ་བཞི་སྟེ། རྟགས་ལ་བརྟེན་པའི་རྗེས་སུ་དཔག་པ་དང༌། ལྷན་ཅིག་སྤྱོད་པའི་དོན་གཞན་འཛིན་པའི་མངོན་སུམ་དང༌། དེ་ཉིད་ལ་བར་དུ་རྣམ་པར་གསལ་བར་འཛིན་པའི་མངོན་སུམ་དང༌། མི་སླུ་བར་ངེས་པར་བྱེད་པ་དོན་བྱེད་པར་སྣང་བའི་མངོན་སུམ་མོ། །ཤེས་པ་བཞི་པོ་དེ་ནི་རང་གི་གཞལ་བྱ་བདེན་པར་ངེས་པར་བྱེད་པ་

༼༥༡༽ ན་ཤེས་པ་སྔ་མའི་གཞལ་བྱ་བདེན་པར་ངེས་པར་བྱེད་པས་ཤེས་པ་སྔ་མ་ཚད་མར་ཤུགས་ཀྱིས་ངེས་པར་བྱེད་པ་ཡིན་ནོ། །ངེས་པའི་དོན་ཅི་ཞེ་ན། འདིས་ཐ་སྙད་དུ་བྱེད་པའི་དོན་ཏོ། །འདིས་ནི་སྔ་མས་དོན་གྲུབ་པ་ཁོ་ན་ཐ་སྙད་སྒྲུབ་པའི་ཚད་མ་ཡིན་ནོ། །དོན་དམ་པར་ན་ཚད་མ་ཉིད་ནི་ཐམས་ཅད་དུ་རང་གིས་ངེས་པ་ཡིན་ཏེ་ཚད་མ་མཐའ་དག་ཤེས་བྱ་ལ་ཚད་མ་ཡིན་པ་དང༌། ཤེས་བྱ་རྟོགས་པ་ཡང་ཤེས་པ་རྟོགས་པར་བྱེད་པ་ལ་ལྟོས་པའི་ཕྱིར་ཏེ། དབྱིག་པ་མ་རྟོགས་པར་དབྱིག་པ་ཅན་མི་རྟོགས་པ་ལྟར་འཛིན་པ་མ་རྟོགས་པར་ནི་གཟུང་བ་ཡང་མི་རྟོགས་པའི་ཕྱིར་རོ། །དེས་ན་གཞལ་བྱ་གཏན་ལ་འབེབས་པས་རང་ཉིད་ཚད་མར་ཡང་དོན་རྟོགས་མོད་ཀྱི། གཞལ་བྱ་བདེན་པའི་ཐ་སྙད་དུ་བྱེད་པས་ཚད་མའི་ཐ་སྙད་དུ་བྱེད་པ་ཙམ་མོ། །དེ་ལྟ་ན་གཞན་ལས་ཚད་མར་ངེས་པའི་དོན་ནི་གཞན་གྱིས་ཚད་མའི་ཐ་སྙད་དུ་བྱས་པའི་དོན་ཏོ། །དེ་ནི་མཚན་ཉིད་ངེས་པར་བྱས་པའོ། །ཚད་མའི་སྤྱིའི་མཚན་ཉིད་དོ། །དབྱེ་བ་གཞན་དགག་པའི་དབང་དུ་བྱས་ཏེ། དང་པོ། རེ་ཤིག་མང་བ་འགོག་པ་ནི། གལ་ཏེ་ཞེས་བྱ་བ་ལ་སོགས་པའི་ལན་དུ། 1$0000300ཚད་མ་རྣམ་གཉིས་ཁོ་ན་སྟེ་1$0000270ཞེས་བྱ་བའོ། །ཅི་ལྟར་རྣམ་པ་གཉིས་ཁོ་ན་ཡིན་པ་དེ་སྟོན་པ་ནི། 1$0000300ཚད་མ་ཡིན་ན་འདི་གཉིས་ཁོ་ནར་འདུས་པའི་ཕྱིར་རོ། 1$0000270།ཕྱིར་ཞེས་བྱ་བ་གཏན་ཚིགས་སྟོན་པ་ནི་མ་ཡིན་གྱི་འོན་ཀྱང་དེ་ལྟར་གྱི་དོན་དེ། ཚུལ་དེ་ལྟར་རྣམ་པ་གཉིས་ཁོ་ནའོ། །ཞེས་བྱ་བའི་དོན་ཏོ། །འདི་ནི་རེ་ཤིག་དམ་བཅའ་བའི་དོན་ཏོ། །དེ་མངོན་སུམ་དང་རྗེས་སུ་དཔག་པ་ལས་གཞན་ནི་ཆོས་ཅན་ཚད་མ་མ་ཡིན་ཏེ་ཞེས་ཁོ་ནའི་དོན་དུ་ ༼༥༢༽ གནས་པའོ། །གཏན་ཚིགས་ནི་གཞལ་བྱ་དང་མི་ལྡན་པའི་ཕྱིར་རོ་ཞེས་དོན་གྱིས་བལྟའོ། །ཡང་ན་ཚད་མར་གྱུར་པའི་ཤེས་པ་ནི་ཆོས་ཅན་དུ་བཟུང་སྟེ། མངོན་སུམ་དང་རྗེས་སུ་དཔག་པ་ལས་གཞན་མ་ཡིན་ཏེ། མངོན་སུམ་དུ་བྱ་བ་དང་རྟགས་ཀྱིས་དཔག་པར་བྱ་བ་ལས་མ་རྟོགས་པའི་གཞལ་བྱ་གཞན་དང་མི་ལྡན་པའི་ཕྱིར་ཞེས་བྱ་བའི་གཏན་ཚིགས་དོན་གྱིས་བལྟའོ། །འདི་ལ་གཏན་ཚིགས་དང་པོ་ནི་མ་གྲུབ་སྟེ།

གཞལ་བྱ་ནི་གཟུང་བར་བྱ་བ་ཡིན་ནོ། །དེས་ན་གཟུང་བ་ཙམ་ནི་ཇི་ལྟར་རྗེས་སུ་དཔག་པ་ལ་ཡོད་པ་བཞིན་དུ་ཤེས་པ་གསུམ་ལ་ཡང་ཡོད་པས་མ་གྲུབ་བོ། །འོན་ཏེ་དོན་དམ་པའི་གཟུང་བ་མེད་པས་འདོད་ན་མ་ངེས་ཏེ། རྗེས་སུ་དཔག་པ་ལ་དེ་མེད་ཀྱང་ཚད་མར་འདོད་པས་སོ་ཞེས་དོགས་ན། འདི་ལ་གཟུང་ཡུལ་ནི་གཞལ་བྱར་བརྗོད་པར་མི་འདོད་ཀྱི་འོན་ཀྱང་ཞེན་ཡུལ་ལོ། །དེ་ཡང་དོན་དམ་པར་ཡོད་པ་ཉིད་ཡིན་ནོ། །དེ་ལྟ་ཡིན་དང་ཤེས་པ་གཞན་ལ་ཞེན་ཡུལ་མེད་པར་མ་གྲུབ་པ་ནི་གཉིས་ཏེ། མངོན་སུམ་དང་ལྐོག་ཏུ་གྱུར་པ་ཉིད་ཀྱིས་གཞལ་བྱ་དང་ལྡན་པའམ། འོན་ཏེ་དེ་ལས་གཞན་གྱིས། དང་པོ་ནི་མི་སྲིད་དེ། གཞལ་བྱ་དེ་གཉིས་དང་ལྡན་པ་ནི་མངོན་སུམ་རྗེས་དཔག་གིས་ཁྱབ་པའི་ཕྱིར་དང༌། ཤེས་པ་གསུམ་པ་ཡང་དེ་གཉིས་འགལ་བས་དེའི་ཁྱབ་བྱ་གཞལ་བྱ་གཉིས་དང་ལྡན་པ་དང་འགལ་བས་སོ། །གཞལ་བྱ་གཉིས་དང་ལྡན་པ་ལ་མངོན་སུམ་དང་རྗེས་དཔག་གིས་ཇི་ལྟར་ཁྱབ་ཅེ་ན། མངོན་སུམ་གྱི་གཞལ་བྱ་ཅན་ལ་ནི་མངོན་སུམ་གྱི་ཚད་མ་ལས་གཞན་དུ་སུ་ཡང་ཁས་མི་ལེན་པས་འབད་མི་དགོས་སོ། །ལྐོག་གྱུར་གྱི་གཞལ་བྱ་ཅན་ལ་ཚད་མ་གཞན་དུ་ལོག་པར་རྟོགས་པ་ཡོད་པས་དེ་དགག་ ༼༥༣༽ པའི་སྒོ་ནས་ལྐོག་གྱུར་གྱི་གཞལ་བྱ་ཅན་ལ་རྗེས་སུ་དཔག་པས་ཁྱབ་པ་སྒྲུབ་པ་ནི། 1$0000300འབྲེལ་པ་ནི་1$0000270ཞེས་བྱ་བ་ལ་སོགས་པའོ། །དེས་ནི་རྣམ་པར་རྟོག་པ་དང་པོ་བསལ་བས་མ་གྲུབ་པ་སྤངས་སོ། །གཉིས་པ་འགོག་པ་ཡང་1$0000300དོན་ནི་རྣམ་པ་གཉིས་ཉིད་དེ་1$0000270ཞེས་བྱ་བའོ། །དེ་ལྟར་རྣམ་པར་རྟོག་པ་གཉིས་བཀག་པས་ཤེས་པ་གཞན་ལ་གཞལ་བྱ་དང་མི་ལྡན་པའི་གཏན་ཚིགས་གྲུབ་པ་ཡིན་ནོ། །གཏན་ཚིགས་གཉིས་པའི་དབང་དུ་བྱས་ནས་སྔ་མ་བཞིན་དོགས་པ་བསུ་སྟེ། མ་གྲུབ་པ་སྤོང་བ་གཞུང་འདི་དང་འདི་ལྟར་སྦྱར་རོ། །ཚད་མ་ལ་གཞལ་བྱ་གཞན་མེད་པར་མ་གྲུབ་པ་ནི་རྣམ་པ་གཉིས་ཏེ་མངོན་སུམ་དང་ལྐོག་ཏུ་གྱུར་པ་ཉིད་མངོན་སུམ་དུ་བྱ་བ་དང༌།

དཔག་པར་བྱ་བ་ལས་གཞན་ཡིན་པས་དེ་གཉིས་ཉིད་ཀྱིས་གཞལ་བྱ་གཞན་དང་ལྡན་པའམ། འོན་ཏེ་གཉི་ག་མ་ཡིན་པས་གཞལ་བྱ་གཞན་དང་ལྡན། དང་པོ་ནི་མི་སྲིད་དེ། དེ་གཉིས་ནི་མངོན་སུམ་དུ་བྱ་བ་དང་རྟགས་ལས་དཔག་པར་བྱ་བས་ཁྱབ་པའི་ཕྱིར་རོ། །ཅི་ལྟར་ཞེ་ན་རེ་ཤིག་མངོན་སུམ་དུ་གྱུར་པ་ནི་མངོན་སུམ་གྱི་གཞལ་བྱ་ལས་གཞན་དུ་སུ་ཡང་མི་འདོད་དོ། །ལྐོག་ཏུ་གྱུར་པ་ལས་རྟགས་ཀྱིས་དཔག་པར་བྱ་བ་ལས་གཞན་དུ་ལོག་པར་རྟོགས་པ་ཡོད་པས། དེ་དགག་པའི་དོན་དུ་དེའི་ཡུལ་ཅན་གྱི་ཚད་མ་ལ་རྗེས་དཔག་གི་མཚན་ཉིད་ཀྱིས་ཁྱབ་པར་བསྟན་པས་ལྐོག་གྱུར་གྱི་དོན་རྟགས་ལས་དཔག་པར་བྱ་བས་ཁྱབ་པར་དོན་གྱིས་སྟོན་པ་ནི། འབྲེལ་པ་ནི་ཞེས་བྱ་བ་ལ་སོགས་པའོ། །རྣམ་པར་རྟོག་པ་གཉིས་པ་ནི་དོན་ནི་ཞེས་བྱ་བ་ལ་སོགས་པ་སྟེ་སྔ་མ་བཞིན་ནོ། །དེ་ལྟར་ཕྱོགས་ཆོས་བསྒྲུབས་ནས། གཞལ་ ༼༥༤༽ བྱ་གཞན་དང་མི་ལྡན་ཡང་ཚད་མ་གཞན་ཡིན་པ་ཅི་འགལ་ཏེ། མངོན་སུམ་དང་རྗེས་སུ་དཔག་པར་བྱ་བའི་ཡུལ་ཅན་ཉིད་རྣམ་པ་གཞན་དང་ལྡན་པས་འཇུག་པའི་ཕྱིར་ཚད་མ་གཞན་དུ་འགྱུར་ལ་རག་གོ་ཞེས་མ་ངེས་པར་དོགས་པ་སེལ་བ་1$0000300དེ་ལ་གང་ཞིག་1$0000270ཅེས་བྱ་བ་ལ་སོགས་པའོ་ཞེས་བྱ་བ་ནི་སློབ་དཔོན་ཆོས་མཆོག་གི་བཤད་པའོ། །འདི་ནི་མི་འཐད་དེ། ཤེས་པ་གཞན་ལས་གཞལ་བྱ་མེད་པ་ཞེས་བྱ་བའི་གཏན་ཚིགས་དང་ཚད་མ་ཡིན་པ་ཞེས་བྱ་བའི་བསྒྲུབ་བྱའི་དོན་རྣམས་ཐ་སྙད་ཀྱི་སྒོ་ནས་ཀྱང་ལྡོག་པས་བྱས་པའི་ཐ་དད་པ་མེད་པའི་ཕྱིར་རོ། །དེ་ལྟར་མ་ཡིན་ན་རྗེས་སུ་དཔག་པ་དང་དོན་བྱེད་པར་སྣང་བའི་མངོན་སུམ་གཞལ་བྱ་དང་ལྡན་པར་རང་ཉིད་ཀྱིས་ངེས་ཀྱང་ཚད་མ་གཞན་གྱིས་ངེས་པར་ཐལ་བའི་ཕྱིར་རོ། །གཞལ་བྱ་དང་ལྡན་པར་ངེས་པ་ན་ཚད་མའི་དོན་གྲུབ་ཀྱང་ཐ་སྙད་མ་གྲུབ་པ་ཡང་མ་ཡིན་ཏེ། རྗེས་སུ་དཔག་པའི་ཤེས་པ་ཡང་གཞན་ལས་ཚད་མའི་ཐ་སྙད་དུ་གྲུབ་པར་ཐལ་ལོ། །དེ་ལྟ་ན་དེའི་ཚད་མ་ཉིད་གཞན་ལས་ངེས་པར་འགྱུར་རོ། །དེ་བཞིན་དུ་གཏན་ཚིགས་གཉིས་པ།

མངོན་སུམ་དང་རྗེས་སུ་དཔག་པར་བྱ་བ་ལས་གཞན་པའི་གཞལ་བྱ་མེད་པ་ཞེས་བྱ་བ་མངོན་སུམ་དང་ལྐོག་ཏུ་གྱུར་པ་ལས་མ་གཏོགས་པའི་གཞལ་བྱ་མེད་པར་གྲུབ་པ་དང༌། གཞལ་བྱ་དེ་གཉིས་ལ་མངོན་སུམ་དང་དཔག་བྱས་ཁྱབ་པར་བྱ་བའི་ཕྱིར་གཞལ་བྱ་གཉིས་པོའི་ཡུལ་ཅན་ཡང་མངོན་སུམ་དང་རྗེས་དཔག་གི་རང་བཞིན་གྱིས་ཁྱབ་པར་ངེས་པས་གྲུབ་པ་ཡིན་ལ། དེ་ལྟར་ངེས་པ་ཡང་ཚད་མ་གཉིས་ཉིད་དུ་ངེས་པས་ཁྱབ་སྟེ། གཞལ་བྱ་དང་ལྡན་པ་གཉིས་སུ་ངེས་པ་ཉིད་ཚད་མ་གྲངས་ངེས་པ་ཡིན་པས་སོ། །དེ་ ༼༥༥༽ ལྟ་ན་ཡང་ཕན་ཚུན་བརྟེན་པར་འགྱུར་རོ། །དེ་བས་ན་འདིར་དམ་བཅའ་བ་ནི་1$0000300ཚད་མ་རྣམ་གཉིས་ཁོ་ན་1$0000270ཞེས་བྱ་བའི་ངེས་གཟུང་གིས་གྲུབ་པའི་དོན་ཚད་མ་ཉིད་ལ་གྲངས་གཞན་དང་ལྡན་པ་དགག་པ་དང༌། གཞན་ལ་ཚད་མ་ཉིད་དགག་པ་སྟེ། གཅིག་རྟོགས་པས་གཉིས་པ་ཡང་དོན་གྱིས་ངེས་པས་རྟོགས་པ་གཅིག་གི་ཡུལ་དུ་གྱུར་པའི་དོན་གང་ཡང་རུང་བའོ། །དེའི་གཏན་ཚིགས་ནི་དམ་བཅའ་དང་པོའི་དབང་དུ་བྱས་ཏེ། མངོན་སུམ་དང་ལྐོག་ཏུ་གྱུར་པ་ལས་མ་རྟོགས་པའི་གཞལ་བྱ་གཞན་དང་མི་ལྡན་པ་ཞེས་བྱ་བ་ཡིན་ལ། གཉིས་པའི་ནི་མངོན་སུམ་དང་ལྐོག་ཏུ་གྱུར་པའི་གཞལ་བྱ་གཉིས་དང་མི་ལྡན་པའི་ཕྱིར་ཞེས་བྱ་བ་ཡིན་ནོ། །དེ་ལ་གཏན་ཚིགས་དང་པོའི་དབང་དུ་བྱས་ཏེ། གཞལ་བྱ་གཞན་དང་མི་ལྡན་པ་ནི་མ་གྲུབ་སྟེ། གཞན་འགོག་པའི་ཚད་མ་མེད་པས་སོ་སྙམ་ན། གཞལ་བྱ་མངོན་སུམ་དང་ལྐོག་ཏུ་གྱུར་པ་ཕན་ཚུན་སྤངས་པར་ཚད་མས་ངེས་པ་ཡིན་ཏེ། གཅིག་གི་རང་བཞིན་ངེས་པ་ལ་འཇུག་པའི་ཚད་མ་དེ་ཁོ་ནས། དེ་ཡོངས་སུ་གཅོད་པ་དང༌། གཞན་རྣམ་པར་གཅོད་པ་དང༌། ཕུང་པོ་གསུམ་པ་ཡང་མེད་པར་ངེས་པའི་ཕྱིར་རོ། །ཚད་མ་གཅིག་གིས་དེ་ལྟར་ངེས་པ་ཡང་རང་རིག་པའི་མངོན་སུམ་གྱིས་ངེས་པ་ཡིན་ནོ། །དེས་ན་གཞལ་བྱ་གཉིས་ཁོ་ནར་ངེས་པའི་ཕྱིར་རོ་ཞེས་བྱ་བ་དངོས་སུ་མ་བརྗོད་ཀྱང་རྩ་བར་དོན་གྱིས་གོ་བར་འཕངས་པས་གཏན་ཚིགས་གྲུབ་བོ། །འོ་ན་གཞལ་བྱ་གཞན་དང་མི་ལྡན་མོད།

ཚད་མ་གཞན་དུ་འགྱུར་ན་ཅི་འགལ་སྙམ་ན། གཞལ་བྱ་གཞན་དང་མི་ལྡན་པ་ལ་ཚད་མ་ ༼༥༦༽ གཞན་མ་ཡིན་པས་ཁྱབ་པ་རྗེས་སུ་འགྲོ་བའི་སྒོ་ནས་སྟོན་པ་ནི། འབྲེལ་པ་ནི་ཞེས་བྱ་བ་ལ་སོགས་པའོ། །འདི་ལ་གཞལ་བྱ་གཞན་མེད་པ་ཚད་མ་གཞན་དུ་འགྱུར་བ་ནི་རྣམ་པ་གཉིས་ཏེ། གཞལ་བྱ་མེད་པའི་ཚན་མའམ། གཞལ་བྱ་གཉིས་པོ་དེ་ཉིད་ཀྱི་ཡུལ་ཅན་ཞིག་ཡིན། དང་པོ་ནི་མི་སྲིད་དེ། གཞལ་བྱ་མེད་པ་དང༌། གཞལ་བྱ་ཕྱིན་ཅི་མ་ལོག་པའི་ཚད་མ་ཉིད་ཕན་ཚུན་འགལ་བར་རིག་པས་ངེས་པའི་ཕྱིར་རོ། །གཉིས་པ་ཡང་མི་སྲིད་དེ། གཞལ་བྱ་གཉིས་ཀྱི་ཡུལ་ཅན་གྱི་ཚད་མའི་རང་བཞིན་ངེས་པར་འཛིན་པའི་རང་གི་ངོ་བོ་རིག་པའི་མངོན་སུམ་གྱིས་ངེས་པའི་ཕྱིར་རོ། །ཞེས་བྱ་བའི་དོན་ཏོ། །རྩ་བའི་དོན་དེ་ཉིད་འཆད་པ་ན། རྩ་བའི་དོན་གྱིས་ཐོབ་པའི་མ་གྲུབ་པ་སྤང་བ་ཉིད་གསལ་བར་སྟོན་པ་ནི། 1$0000300དོན་ནི་རྣམ་པ་གཉིས་ཉིད་དེ་1$0000270ཞེས་བྱ་བའོ། །དེ་ལྟར་མ་གྲུབ་པ་སྤངས་ནས་མ་ངེས་པ་སྤང་བའི་ཕྱིར། གཞལ་བྱ་གཞན་དང་མི་ལྡན་པ་ལ་ཚད་མ་གཞན་དང་མི་ལྡན་པ་ལ་ཚད་མ་གཞན་མ་ཡིན་པས་ཁྱབ་པ་ཉིད་སྟོན་པ་ནི་1$0000300དེ་ལ་1$0000270ཞེས་བྱ་བ་ལ་སོགས་པའོ། །ཡང་ན་གཏན་ཚིགས་གཉིས་པའི་དབང་དུ་བྱས་ཏེ། གཞལ་བྱ་གཉིས་དང་མི་ལྡན་ཡང་ཚད་མ་ཉིད་ཅི་འགལ་སྙམ་ན། འདི་ལ་གཞལ་བྱ་གཉིས་དང་མི་ལྡན་པར་ཚད་མར་འགྱུར་བ་ནི་རྣམ་པ་གཉིས་ཏེ། གཞལ་བྱ་གཏན་མེད་པའམ། གཞལ་བྱ་གསུམ་པ་དང་ལྡན་པའོ། །དང་པོ་ནི་སྔ་མ་ལྟར་ཚད་མ་དང༌། གཞལ་བྱ་མེད་པ་ཉིད་འགལ་བར་རང་རིག་པས་ངེས་པས་འགོག་གོ །གཉིས་པ་མངོན་སུམ་གྱི་གཞལ་བྱའི་རང་བཞིན་ཡོངས་སུ་གཅོད་པའི་མངོན་སུམ་གྱིས་ཕུང་པོ་གསུམ་པ་འགོག་པས་བཀག་པ་ ༼༥༧༽ ཡིན་ནོ་ཞེས་རྩ་བར་དོན་གྱིས་གོ་བས་གྲུབ་བོ། །འོ་ན་ཆོས་ཅན་ཤེས་པ་གཞན་ལ་གཞལ་བྱ་གཉིས་དང་མི་ལྡན་པ་ཉིད་ཇི་ལྟར་ངེས་སྙམ་ན། ཕྱོགས་ཆོས་སྟོན་པ་ནི་འབྲེལ་པ་ནི་ཞེས་བྱ་བ་ལ་སོགས་པའོ། །གཞལ་བྱ་གཉིས་ཀྱི་ཡུལ་ཅན་ལ་ནི་མངོན་སུམ་དང་རྗེས་སུ་དཔག་པས་ཁྱབ་པ་ན།

ཁྱབ་བྱེད་བཀག་པ་དང་ལྡན་པར་ངེས་པ་དེ་ལ་ཁྱབ་བྱ་བཀག་པ་ཡང་ཡོད་པས་ངེས་སོ། །དེ་ལ་མངོན་སུམ་གྱི་གཞལ་བྱ་ཅན་ལ་མངོན་སུམ་གྱི་མཚན་ཉིད་ཀྱིས་ཁྱབ་པ་ལ་ནི་ལོག་པར་རྟོགས་པ་རབ་ཏུ་གྲགས་པ་མེད་པས་སླ་བར་བསམས་ཏེ་རྩ་བར་མི་བྲིས་སོ། །ལྐོག་གྱུར་གྱི་གཞལ་བྱ་ཅན་ལ་རྗེས་དཔག་གིས་ཁྱབ་པ་ལ་ནི་ལོག་པར་རྟོགས་པ་མཐོང་བས་རྩ་བར་དངོས་སུ་བསྟན་ཏོ། །རྣམ་པར་འགྲེལ་པ་ན་རྩ་བར་དོན་གྱི་གནས་པ་ཉིད་སྟོན་པ་ནི། དོན་ནི་རྣམ་པ་གཉིས་ཉིད་དེ། མངོན་སུམ་དང་ལྐོག་ཏུ་གྱུར་པའོ་ཞེས་བྱ་བའོ། །མངོན་སུམ་དང་ལྐོག་ཏུ་གྱུར་པ་དག་ནི་ཤེས་པ་གཅིག་ལ་ལྟོས་ཏེ། ཕན་ཚུན་རྣམ་པར་གཅོད་པ་ཉིད་དོ། །དེས་ན་སློབ་དཔོན་ཆོས་མཆོག་ན་རེ། མངོན་སུམ་གྱི་དོན་གྱི་མཚན་ཉིད་ནི་ཤེས་པ་ལ་སྣང་བ་གཏོད་པར་བྱེད་པ་དང༌། ཤེས་པའི་སྣང་བ་དང་གཅིག་ཏུ་ཞེན་པར་བྱས་པ་སྟེ། དོན་དང་བློ་ལ་ལྟོས་པའི་ཆོས་གཉིས་དང་ལྡན་པའོ། །སྐད་ཅིག་མ་ཉིད་ལ་ནི་ཤེས་པའི་སྣང་བ་དང༌། གཅིག་ཏུ་བཟུང་བ་མེད་པས་མངོན་སུམ་ཉིད་མ་ཡིན་ནོ་ཞེས་ཟེར་བ་དེ་ནི་མ་ཡིན་ནོ། །དེ་ལྟ་ན་གྲངས་ངེས་པ་ལ་གནོད་པ་དང༌། དབང་པོའི་བློ་རྣམ་པར་རྟོག་པར་ཐལ་བ་དང༌། མངོན་སུམ་གྱི་མཚན་ཉིད་ལ་མ་ཁྱབ་པའི་ཉེས་པ་གསུམ་མོ། ། ༼༥༨༽ དང་པོ་ནི་ལྐོག་གྱུར་གྱི་དོན་སྐད་ཅིག་མ་ཡུལ་དུ་བྱེད་པའི་དབང་པོའི་བློ་ལ་རྗེས་དཔག་གི་མཚན་ཉིད་ཀྱིས་མ་ཁྱབ་པས་ཚད་མ་གཞན་ཇི་ལྟར་དགག གལ་ཏེ་ཚད་མ་མ་ཡིན་པའི་བློའི་འཇུག་པ་གཞན་ཡོད་ཀྱང་ཚད་མ་ནི་དེ་ལྟ་མ་ཡིན་པས་མི་གནོད་ན་ཕྱིན་ཅི་མ་ལོག་པའི་བློ་ལྐོག་ཏུ་གྱུར་པ་ལ་རྗེས་དཔག་གི་རང་བཞིན་མ་ཡིན་པས་འཇུག་ན། ཚད་མ་ལ་ཡང་དེ་དང་འདྲ་བར་འགོ་བསྒྲེས་པས་གྲངས་གཞན་དགག་པ་ལ་གནོད་པས་སོ། །གཉིས་པ་ནི་གལ་ཏེ་སྐད་ཅིག་མ་མངོན་སུམ་གྱི་དོན་མ་ཡིན་ན་ལྐོག་ཏུ་གྱུར་པར་འགྱུར་རོ། །དེ་ལྟ་ན་ལྐོག་གྱུར་གྱི་དོན་སྐལ་བའི་རང་བཞིན་དེ་འདྲ་བ་ལ་དམིགས་པའི་དབང་པོའི་ཤེས་པ་རྣམ་པར་རྟོག་པར་ཐལ་ལོ། །དེ་ལྟ་མ་ཡིན་ན་རྗེས་སུ་དཔག་པ་རྣམ་པར་རྟོག་པར་ཇི་ལྟར་གཞག

བརྗོད་པ་དང་འདྲེར་རུང་བར་སྣང་བས་སོ་ཞེ་ན། དོན་ཉེ་བ་མ་ཡིན་པའི་ཕྱིར་སྣང་བ་ངེས་པ་མེད་པར་གྲུབ་ལ། དེས་ན་བརྗོད་པ་དང་འདྲེར་རུང་བ་ཡང་གྲུབ་པས་ད་ནི་དབང་པོའི་བློ་སྐད་ཅིག་མ་ལ་སོགས་པས་འཛིན་པ་ཡང་རྟོགས་པར་གྲུབ་བོ། །གསུམ་པ་ནི་གལ་ཏེ་ཉེས་པ་དེས་འཇིགས་པས་སྐད་ཅིག་མ་རྟོགས་པའི་དབང་པོའི་བློ་སྣང་བ་ལ་མ་ངེས་པ་དེ་འདྲ་བ་ཡང་རང་གི་དོན་མངོན་དུ་བྱེད་པས་མངོན་སུམ་གྱི་ཤེས་པ་ཡིན་ལ། དེའི་ཡུལ་ཡང་ཤེས་པ་དེ་ཉིད་ལ་ལྟོས་ཏེ། ལྐོག་ཏུ་མ་གྱུར་པ་ཡིན་ན། དེའི་ཚེ་སྣང་བ་དང་ཅིག་ཏུ་ཞེན་པར་བྱས་པ་མེད་ཀྱང་མངོན་སུམ་གྱི་རང་བཞིན་དུ་ཁས་བླངས་པས་མཚན་ཉིད་མ་ཁྱབ་བོ། །འོ་ན་མངོན་སུམ་གྱི་གཞལ་བྱ་རྟོགས་པས་དེ་འཛིན་པ་ཚད་མར་ ༼༥༩༽ འགྱུར་རོ་ཞེ་ན། མངོན་སུམ་གྱི་དོན་ལ་འཇུག་གོ་ཅོག་མངོན་སུམ་གྱི་ཚད་མར་ཐལ་ན་ལྐོག་གྱུར་གྱི་དོན་ལ་འཇུག་གོ་ཅེས་རྗེས་སུ་དཔག་པའི་ཚད་མར་ཇི་ལྟར་མི་ཐལ། དེ་ལྟ་ན་ཡིད་དཔྱོད་པ་ལ་སོགས་པ་ཀུན་ཚད་མར་འགྱུར་རོ། །དེས་ན་མངོན་སུམ་དུ་གྱུར་པ་ཡིན་ཡང་ཚད་མའི་གཞལ་བྱར་མ་ངེས་སོ། །གལ་ཏེ་མངོན་སུམ་དང་ལྐོག་ཏུ་གྱུར་པ་དག་ཤེས་པ་གཅིག་ལ་ལྟོས་ཏེ་འགལ་བ་ཡིན་ན། སྐད་ཅིག་མ་ནི་ལྐོག་ཏུ་གྱུར་པ་སྔོན་པོ་ཉིད་ནི་མངོན་སུམ་དུ་གྱུར་པ་ཞེས་བྱ་བའི་ཐ་སྙད་ཇི་ལྟར་ཡིན་ཏེ། དེའི་ཡུལ་ཅན་མ་ཡིན་པའི་ཤེས་པ་ལ་ལྟོས་ཏེ་ནི་གཉི་ག་ལྐོག་ཏུ་གྱུར་པའི་ཕྱིར་དང༌། དེའི་ཡུལ་ཅན་གྱི་ཤེས་པ་ལ་ལྟོས་ཏེ་ནི་གཉི་ག་ཡང་མངོན་སུམ་གྱུར་པའི་ཕྱིར་རོ་ཞེ་ན། འདི་ནི་རང་ངེས་པར་བྱེད་པའི་ཚད་མ་ལ་ལྟོས་ནས་བརྗོད་པར་ཟད་དེ། དོན་དེ་ཉིད་ཀྱི་སྔོན་པོའི་ཆ་ནས་ནི་དོན་དེ་ལ་ལྟོས་ཏེ་མངོན་སུམ་གྱི་མཚན་ཉིད་དང་ལྡན་པའི་ཚད་མས་ངེས་པར་བྱ་བ་ཡིན་ལ། དོན་དེ་ཉིད་མི་རྟག་པའི་ཆ་ནས་ནི། དོན་དེ་ཉིད་ལ་ལྟོས་པའི་རྗེས་དཔག་གི་མཚན་ཉིད་དང་ལྡན་པའི་ཚད་མས་དོན་དེ་ལྐོག་ཏུ་གྱུར་པས་ངེས་པར་བྱ་བ་ཡིན་པའི་ཕྱིར་རོ། །ཤེས་པ་དེ་གཉིས་ཀྱང་ཐ་དད་པ་ཁོ་ན་ཡིན་པས་ན་མངོན་སུམ་གྱི་མཚན་ཉིད་ཅན་གྱི་བློ་དེ་ལ་ནི་གཉི་ག་ཡང་མངོན་སུམ་དུ་གྱུར་པ་ཁོ་ན་ཡིན་ལ།

རྗེས་དཔག་ལ་ནི་གཉི་ག་ཡང་ལྐོག་ཏུ་གྱུར་པ་ཁོ་ནའོ། །དེས་ན་ཚད་མ་ཅན་གྱི་སྐྱེས་བུས་དོན་རང་ལ་བལྟོས་པའི་མཚན་མའི་སྒོ་ནས་ཐ་སྙད་དེ་ལྟར་འཐད་པ་ཡིན་ནོ། །གལ་ཏེ་སྐད་ཅིག་མ་སྣང་བ་ལ་མ་ངེས་པའི་དབང་པོའི་བློ་ལ་བལྟོས་ནས་གཞལ་བྱ་མ་ཡིན་ན། དེ་ཤེས་པ་དེ་ལ་བལྟོས་ཏེ་མངོན་སུམ་དང་ལྐོག་ཏུ་གྱུར་པ་གཉི་ག་མ་ཡིན་ ༼༦༠༽ པར་གཞག་ན་ཅི་སྐྱོན་སྙམ་ན། འོན་ཏེ་དོན་དེ་རང་འཛིན་པའི་ཚད་མ་ལ་བལྟོས་ནས་ཀྱང་མངོན་སུམ་དང་ལྐོག་ཏུ་གྱུར་པ་གཉི་ག་མ་ཡིན་པ་སྲིད་པ་ཇི་ལྟར་དགག ཇི་ལྟར་ཚད་མ་ལ་བལྟོས་ཏེ་གཞལ་བྱ་གཞན་མི་སྲིད་པ་ལྟར་ཚད་མ་མ་ཡིན་པ་ལ་བལྟོས་ནས་ཀྱང༌། སྤྱོད་ཡུལ་གསུམ་པ་མི་སྲིད་དེ། རིགས་པ་འདྲ་བའི་ཕྱིར་རོ། །དེ་ལྟར་མངོན་སུམ་དང་ལྐོག་ཏུ་གྱུར་པ་ནི་རང་རྟོགས་པའི་ཤེས་པ་ལ་བལྟོས་ཏེ་འགལ་བ་ཡིན་ནོ་ཞེས་གནས་སོ། །དེ་ལྟར་རྩ་བར་དོན་གྱིས་གནས་པ་འགྲེལ་པར་གསལ་བར་བསྟན་པས་གཏན་ཚིགས་གཉིས་པ་ལ་བལྟོས་ཏེ་ཁྱབ་པ་བརྗོད་ནས། ཕྱོགས་ཆོས་སྒྲུབ་པའི་ཕྱིར་1$0000300དེ་ལ་1$0000270ཞེས་བྱ་བའོ། །འདིར་མངོན་སུམ་གྱི་གཞལ་བྱ་ཅན་ལ་ནི་མངོན་སུམ་གྱི་མཚན་ཉིད་དང་ལྡན་པ་ཁྱབ་པ་སྟོན་པ་ཡིན་ནོ། །རྩ་བའི་དོན་དག་ཀྱང་འགྲེལ་པ་ནི་བརྗོད་པ་ཡིན་ཏེ། རྒྱས་པར་བཤད་པའི་ཕྱིར་རོ། །རྩ་བས་ནི་མདོ་ཙམ་བརྗོད་པས་འདིར་མ་བརྗོད་དོ། །གང་ཞིག་རྗེས་སུ་འགྲོ་བ་དང་ལྡོག་པའི་རྗེས་སུ་མཐུན་པར་བྱེད་པ་ཞེས་སྦྱར་ཏེ། མཐུན་པར་འཇུག་པ་དེ་ནིའོ། །ད་འདིས་ནི་དོན་དེ་རྒྱུ་ཡིན་པར་བརྗོད་དོ། །ཅི་བརྒྱུད་པའི་རྒྱུ་ཡང་དེ་ལྟར་མངོན་སུམ་དུ་གྱུར་པ་ཡིན་ནམ་སྙམ་ན། བདག་ཉིད་ཀྱི་ཞེས་སྨྲོས་ཏེ། འདིས་ནི་དངོས་ཀྱི་རྒྱུར་བསྟན་ཏོ། །འོ་ན་འཛིན་པའི་རྣམ་པའི་རྒྱུ་ཡང་དེར་འགྱུར་རོ་སྙམ་ན། 1$0000300སྣང་བའི་1$0000270ཞེས་སྨྲོས་ཏེ། རྣམ་པའི་རྒྱུའོ། །འོ་ན་བེམས་པོ་ལ་གནས་པའི་སྣང་བའི་རྒྱུ་ཡང་དེར་འགྱུར་རོ་སྙམ་ན།

1$0000300ཤེས་པའི་1$0000270ཞེས་སྨྲོས་ཏེ། འདིས་ནི་མེ་ལོང་གཟུགས་བརྙན་འཇོག་པའི་རྒྱུ་བུམ་པ་ལ་སོགས་པ་མངོན་སུམ་དུ་གྱུར་པར་ 

༼༦༡༽ ཐལ་བ་སྤངས་སོ། །འོ་ན་མི་འདྲ་བའི་རྣམ་པའི་རྒྱུ་དུང་དཀར་པོ་ལྟ་བུ་ཡང༌། སེར་པོར་སྣང་བའི་ཤེས་པ་ལ་བལྟོས་ཏེ། མངོན་སུམ་དུ་གྱུར་པར་ཐལ་སྙམ་ན། ཤེས་པའི་སྣང་བ་བདག་ཉིད་ཀྱི་ཞེས་པ་དང་འབྲེལ་པས་མི་འདྲ་བའི་རྒྱུ་ཡང་བཀག་གོ །དེ་ལྟར་ན་སེར་པོའི་རྣམ་པ་ཅན་དེའི་དབྱིབས་ཀྱི་ཆ་ལ་ཚད་མར་འདོད་པ་ན། མངོན་སུམ་གྱི་ཚད་མར་ཇི་ལྟར་ཁས་ལེན་སྙམ་ན། དོན་དམ་པར་དཀར་པོའི་རྣམ་པ་ཅན་དུ་ཡང་དུང་གི་རེག་པ་ལ་སོགས་པས་བསྡུས་པའི་དབྱིབས་ལ་མངོན་སུམ་ཉིད་མ་ཡིན་མོད་ཀྱི། དེ་ལྟ་ན་ཡང་རྟོགས་པ་པོ་དོན་གང་ལ་མངོན་སུམ་གྱི་ཚད་མས་རྟོགས་པར་སེམས་པ་དེ་ནི་ཐ་སྙད་དུ་མངོན་སུམ་ཡིན་པས་མི་འགལ་ལོ། །འདིར་ནི་མདོ་སྡེ་པའི་ལྟ་བ་ལ་བལྟོས་ཏེ། དོན་དམ་པར་མངོན་སུམ་གྱི་རང་བཞིན་དང་ལྡན་པའི་དོན་དེ་ལ་ཚད་མ་གཞན་དགག་པ་ཙམ་ཞིག་སྟོན་པ་ཡིན་ནོ། །འདིར་ཡང་གཞན་རིག་གི་མངོན་སུམ་གྱི་ཡུལ་ཉེ་བར་བཟུང་ནས་མཚོན་པ་ཙམ་བྱེད་པར་ཟད་ཀྱི་མཚན་ཉིད་སྟོན་པ་ནི་མ་ཡིན་ཏེ། རང་རིག་པའི་ཡུལ་ལ་མ་ཁྱབ་པར་ཐལ་བས་སོ། །འདིས་མཚོན་པར་བྱ་བ་ཡང་གང་ཞིག་ཡན་ལག་གཞན་གྱི་རྗེས་སུ་མི་འབྲང་པར། མྱོང་བའི་སྟོབས་ཀྱིས་རང་དབང་དུ་རྟོགས་པར་བྱ་བ་དེ་ཡིན་པས། རྒྱུ་ཡིན་ནམ་མ་ཡིན་ཡང་རུང༌། འདྲ་བའམ་མི་འདྲ་ཡང་རུང་སྟེ། རང་དབང་དུ་མྱོང་བའི་ཚད་མས་རྟོགས་པར་བྱ་བ་དེ་ཡིན་པས་དུང་གི་རེག་པ་ལ་སོགས་པ་ཡང་དཀར་པོ་དང་སེར་པོར་སྣང་བའི་མྱོང་བ་ལ་བལྟོས་ཏེ་མངོན་སུམ་དུ་གྱུར་པ་ཁོ་ནའོ། །གཞལ་བྱ་འདི་གཉིས་ཀྱང་ཚད་མའི་ཡུལ་ཞེན་པར་བྱ་བ་ཁོ་ན་ཡིན་ ༼༦༢༽ གྱི་གཟུང་བ་ཙམ་ནི་མ་ཡིན་པས་རང་གི་རང་བཞིན་ཐུན་མོང་མ་ཡིན་པར་ཡོད་པ་ཁོ་ན་ཡིན་མོད་ཀྱི། འོན་ཀྱང་རང་གི་རང་བཞིན་དང་གཞན་གྱི་རང་བཞིན་དུ་རྟོགས་པར་བྱ་བ་ཉིད་ཀྱིས། དང་པོ་ནི་རང་གི་མཚན་ཉིད་ཡིན་ལ། གཉིས་པ་ནི་སྤྱིའི་མཚན་ཉིད་ཡིན་ནོ་ཞེས་བསྟན་པའི་དོན་དུ་1$0000300རང་གི་མཚན་ཉིད་དོ་1$0000270ཞེས་གསུངས་སོ། །ཅི་ལྟར་རང་གི་མཚན་ཉིད་ཡིན་སྙམ་ན།

1$0000300དེ་ནི་1$0000270ཞེས་གསུངས་སོ། །དེ་ལ་1$0000300རང་གི་1$0000270ཞེས་བྱ་བའི་དོན་བརྗོད་པ་ནི། 1$0000300ཐུན་མོང་མ་ཡིན་པའི་དངོས་པོའི་རང་བཞིན་ཏེ་1$0000270ཞེས་བྱ་བ་སྨྲོས་སོ། །མངོན་སུམ་དུ་གྱུར་པའི་དངོས་པོའི་རང་བཞིན་ཐུན་མོང་མ་ཡིན་ལ། རྟོགས་པའི་ཡུལ་ནི་ཐུན་མོང་ཡིན་པས་རྣམ་པ་ཕན་ཚུན་འགལ་བས་གཅིག་མ་ཡིན་ནོ། །དེ་ལ་ཡུལ་དེ་གཉིས་ལ་འཇུག་པའི་སྣང་བ་གཉིས་ཀྱང་ཐ་དད་པར་གྲུབ་པས། རྟོག་པའི་སྣང་བ་དོན་ལ་མི་ལྟོས་ཀྱང་རྟོག་མེད་དེ་ལྟར་མི་ཐལ་བས་མི་སྲིད་པའི་སྐྱོན་མེད་དེ། འོ་ན་ཡུལ་འགལ་བ་ཉིད་དུ་ཇི་ལྟར་གྲུབ། རྣམ་པ་མི་མཐུན་པ་ཙམ་གྱིས་ནི་མ་ཡིན་ཏེ། ཉེ་བ་དང་རིང་བ་ནས་གསལ་བ་དང་མི་གསལ་བར་དམིགས་པར་བྱ་བའི་ཡུལ་ཡང་དེ་ལྟར་ཐལ་བའི་ཕྱིར་རོ་ཞེས་དོགས་པའི་ལན་དུ། 1$0000300རང་གི་མཚན་ཉིད་དོ་1$0000270ཞེས་བརྗོད་དོ། །རྣམ་པ་མི་མཐུན་པ་ཙམ་གྱིས་ནི་དོན་ཅིག་འགོག་པའི་རྒྱུ་མ་ཡིན་གྱི། འོན་ཀྱང་ནུས་པ་ཡོད་པ་དང་མེད་པ་ལ་མི་འཁྲུལ་པའི་རྣམ་པ་མི་འདྲ་བ་དེའི་རྒྱུ་ཡིན་ནོ། །གསལ་བ་དང་མི་གསལ་བ་ཙམ་ནི་ནུས་པ་ཡོད་པ་དང་མེད་པ་ལ་མི་འཁྲུལ་པ་མ་ཡིན་ལ། ཐུན་མོང་མ་ཡིན་པ་དང་བཟློག་པ་ནི་དེ་ལ་མི་འཁྲུལ་ཏེ། ཐུན་མོང་མ་ཡིན་པ་ནི་རང་གི་མཚན་ཉིད་ཅེས་བྱ་བའི་དོན་བྱེད་ནུས་པ་ལ་མི་འཁྲུལ་པ་ཡིན་ ༼༦༣༽ པས་ཞེས་འཆད་པ་ནི་མ་འབྲེལ་ཏེ། ཡུལ་འགལ་བས་སྣང་བ་ཐ་དད་པ་གྲུབ་ན། ཡུལ་འགལ་བ་ཇི་ལྟར་སྒྲུབ། སྣང་བ་ཐ་དད་པས་དེ་བསྒྲུབ་པ་ལས་ཐབས་གཞན་ནི་མེད་ལ། དེ་ལ་ཡང་ཕན་ཚུན་བརྟེན་པའི་སྐྱོན་ཡོད་དོ། །གལ་ཏེ་སྣང་བ་ཐ་དད་པས་མ་གྲུབ་ན་དེ་ལ་འདྲ་གཞིར་གྱུར་པའི་ཡུལ་གྱི་དབྱེ་བ་མ་འགྲུབ་བོ། །དེས་ན་སྔ་མ་ལྟར་བཤད་པར་བྱའོ། །ལྐོག་གྱུར་གྱི་གཞལ་བྱ་ཅན་ལ་རྗེས་དཔག་གིས་ཁྱབ་པར་བསྟན་པའི་དོན་དུ་རྩ་བ་གཞུང་ཉིད་འཆད་པ་ནི། 1$0000300གཞན་ནི་1$0000270ཞེས་བྱ་བ་སྟེ།

མངོན་སུམ་དུ་གྱུར་པ་རང་གི་ངོ་བོས་མཚོན་པར་བྱ་བ་རང་གི་མཚན་ཉིད་ཀྱི་གཞལ་བྱ་ལས་གཞན་སྤྱིའི་རང་བཞིན་དུ་རྟོགས་པར་བྱ་བ་སྤྱིའི་མཚན་ཉིད་ལྐོག་ཏུ་གྱུར་པའོ། 1$0000300།མི་འཐད་པ་ཉིད་དོ་1$0000270ཡན་ཆད་ཀྱིས་ནི་ཡན་ལག་གཞན་ལ་མ་བལྟོས་པར་རྟོགས་པར་བྱ་བ་འགོག་གོ །1$0000300ཕྱིར་རོ་1$0000270ཞེས་བྱ་བ་ཡན་ཆད་ཀྱིས་ནི་མ་འབྲེལ་པ་གཞན་ལས་རྟོགས་པ་འགོག་གོ །འགྱུར་རོ་ཞེས་བྱ་བ་ཡན་ཆད་ཀྱིས་ནི་འབྲེལ་པ་གཞན་ལས་རྟོགས་པར་བསྒྲུབ་བོ། །དེ་ཡན་ཆད་ཀྱིས་འབྲེལ་པ་ནི། གཞན་ལས་མངོན་སུམ་མ་ཡིན་པ། རྟོགས་པའི་ཕྱིར་རོ་ཞེས་བྱ་བ་བཤད་ནས། འདྲ་བའི་བདག་ཏུ་རྟོགས་པ་འཆད་པ་ནི་1$0000300དེ་ནི་ཇི་ལྟ་བུ་1$0000270ཞེས་བྱ་བ་ནས་1$0000300བྱེད་པ1$0000270འི་བར་རོ། །གཉི་གའི་དོན་སྡུད་པ་ནི1$0000300་འབྲེལ་པ་ལས་སྤྱིའི་ཚུལ་དུ་1$0000270ཞེས་བྱ་བ་ལ་སོགས་པའོ། །དེ་ལྟར་གཞན་འགོག་པའི་སྒྲུབ་བྱེད་བཀོད་ནས་འགལ་བ་མི་འཁྲུལ་བ་ཉིད་ཀྱིས་ངེས་བྱེད་དུ་མི་རུང་བར་དོགས་པ་སྤོང་བའི་ཕྱིར་གནོད་བྱེད་སྤོང་ངོ༌། །དེ་ཡང་ཁ་ཅིག་ན་རེ། སྒྲ་ལས་སྐྱེས་པ་ནི་ཚད་མ་གཞན་དུ་གྲུབ་སྟེ། ལྐོག་ཏུ་གྱུར་པ་ལ་འཇུག་པས་མངོན་སུམ་མ་ཡིན་པ་དང་ ༼༦༤༽ ཚུལ་གསུམ་པས་མ་བསྐྱེད་པས་རྗེས་སུ་དཔག་པ་མ་ཡིན་པའི་ཕྱིར་རོ། །ཅི་ལྟར་ཞེ་ན། སྒྲ་ལ་ཕྱོགས་ཆོས་མི་འཐད་པས་སོ། །འདི་ལྟར་སྐྱེས་བུ་ཆོས་ཅན་མ་ཡིན་ཏེ། བསྒྲུབ་བྱ་དང་ལྡན་པ་བསལ་བའི་ཕྱིར་རོ། །སྒྲའི་སྤྱི་ཆོས་ཅན་མ་ཡིན་ཏེ། ཁྱད་པར་རྟོགས་པའི་ཡན་ལག་ཏུ་མི་རུང་བས་སོ། །ཁྱད་པར་ཆོས་ཅན་མ་ཡིན་ཏེ། བསྒྲུབ་བྱ་དང་ལྡན་པ་བསལ་བས་སོ། །དོན་གྱི་སྤྱི་ཆོས་ཅན་མ་ཡིན་ཏེ། ཁྱད་པར་ལ་བལྟོས་ནས་སྒྲ་གོ་བྱེད་མ་ཡིན་པས་སོ། །ཁྱད་པར་ཡང་མ་ཡིན་ཏེ། གོ་བྱེད་ཀྱི་སྒྲ་དང་མ་འབྲེལ་པས་སོ། །དེ་ལྟར་སྒྲ་གང་ཞིག་གོ་བར་བྱེད་པ་དེ་ལ་ཕྱོགས་ཆོས་མེད་ལ། གང་ལ་ཕྱོགས་ཡོད་པ་དེ་ཡང་གོ་བྱེད་མ་ཡིན་པས།

ཕྱོགས་ཆོས་ཀྱིས་སྟོང་པའི་གོ་བྱེད་ཀྱི་སྒྲས་བསྐྱེད་པའི་ཤེས་པ་ནི་ཚད་མ་གཞན་དུ་གྲུབ་བོ། །དེ་ཉིད་སྟོན་པ་ནི། འེའི་ཞེས་བྱ་བ་ལ་སོགས་པའོ། 1$0000300།དེ་དག་དེ་ལ་མ་མཐོང་ན་1$0000270ཞེས་བྱ་བའི་ལན་གྱི་དོན་ནི་འཇུག་པའི་ཡུལ་གཞི་དང་དུས་དང༌། རང་བཞིན་ཁྱད་པར་ཅན་མི་སྟོན་ན་དགག་པ་དང་སྒྲུབ་པའི་ཚད་མ་མ་ཡིན་ཏེ། གཞི་ངེས་པར་མ་རྟོགས་པའི་རྨ་བྱའི་སྒྲ་ལས་རྨ་བྱ་ཡོད་པ་ཙམ་དུ་རྟོགས་པ་ཕྱིན་ཅི་ལོག་པ་ཡང་ཚད་མར་མི་རུང་བའི་ཕྱིར་རོ། །ཞེས་བྱ་བ་ཡིན་ནོ། །འོ་ན་གཞི་ལ་སོགས་པའི་ཁྱད་པར་དང་བཅས་ཏེ་སྒྲ་མ་བརྗོད་པས་ཕྱིར་ཚིག་གི་དོན་ངེས་པ་ཚད་མ་མ་ཡིན་ཡང་ངག་གི་དོན་ངེས་པ་ནི་ཚད་མ་ཉིད་དོ། །གལ་ཏེ་དེ་ལ་ཡང་ངག་གང་གི་དོན་དང་དེ་བརྗོད་པའི་ངག་འབྲེལ་པ་བཟུང་ངམ། འོན་ཏེ་མ་བཟུང༌། དང་པོ་ལྟར་ན་འབྲེལ་པ་འཛིན་པས་བཟུང་བའི་དོན་འཛིན་པས་བཅད་པའི་ཡུལ་ཅན་ཚད་མར་མི་རུང་ངོ༌། །གཉིས་པ་ལྟར་ན་ཡང་རྟོགས་པར་མི་རུང་སྟེ། ཧ་ཅང་ཐལ་བས་སོ་ཞེས་བྱ་བའི་ ༼༦༥༽ དོགས་པ་བསྡུས་ནས་སྨྲས་པ་ནི། 1$0000300གང་སྔར་མཐོང་བ་དེ་ལ་དྲན་པར་བྱེད་དོ་ཞེ་ན་1$0000270ཞེས་བྱ་བའོ། །དོན་ནི་འབྲེལ་པ་མ་བཟུང་བར་རྟོགས་པར་མི་རིགས་པས་འབྲེལ་པ་འཛིན་པས་རྟོགས་ཟིན་པ་ཉིད་ཡུལ་དང་དུས་གཞན་གྱི་གནས་སྐབས་སུ་དྲན་པར་བྱེད་པ་ཡིན་ནོ། །བཅད་པའི་ཡུལ་ཅན་ཡང་མ་ཡིན་ཏེ། དུས་དེའི་ཚེ་སྐྱེས་པའི་འཁྲུལ་པ་སེལ་བས་འབྲས་བུ་མེད་པ་མ་ཡིན་པའི་ཕྱིར་རོ། །དེ་ལྟ་མ་ཡིན་ན་སྐྱེ་བ་གཞན་དུ་འཁོར་བ་མི་རྟག་པར་ངེས་ནས། སྐྱེ་བ་འདིར་བརྗེད་པ་ལས་ཕྱིས་ངེས་པར་བྱེད་པའི་རྗེས་སུ་དཔག་པ་ཚད་མ་མ་ཡིན་པར་ཐལ་ལོ་ཞེས་བྱ་བའོ། །དེ་ནི་མི་འདྲ་སྟེ། ཤེས་པ་སྔ་མའི་བྱེད་པ་ཉེ་བར་གནས་ན་དེ་ལ་ཤེས་པ་སྔ་མ་ཚད་མ་ཡིན་ཡང༌། ཤེས་པ་སྔ་མའི་བྱེད་པ་མེད་ན་དོན་སྔར་རྟོགས་པ་ལ་ཡང་ཕྱི་མ་ཚད་མ་ཡིན་ནོ། །དེས་ན་བརྗེད་པའི་དོན་ལ་འཇུག་པ་ནི་ཚད་མ་ཡིན་ཡང༌།

སྔར་བཟུང་བའི་དོན་ལ་འབྲེལ་པ་འཛིན་པའི་བྱེད་པ་མ་བརྗེད་པ་འཇུག་པ་ཅན་གྱི་སྒྲའི་ཤེས་པ་ནི་ཚད་མར་མི་རུང་ངོ༌། །དེ་ལྟ་མ་ཡིན་ན་མཐོང་བའི་མོད་ལ་འཇུག་པའི་དྲན་པ་མཐའ་དག་དང༌། རྗེས་དཔག་གི་རྒྱུན་མཐའ་དག་དེ་ལྟར་ཐལ་ལོ་ཞེས་སྟོན་པ་ནི་1$0000300སྒྲ་དང1$0000270་ཞེས་བྱ་བའོ། །ཚིག་གི་རྟོགས་པ་ཚད་མར་མི་རུང་བ་འཇུག་སྡུད་པ་ནི་དེའི་ཕྱིར་འདི་འགའ་ཞིག་ཏུ་སྒྲུབ་པ་དང༌། འགོག་པར་མི་བྱེད་པའི་ཕྱིར་ཞེས་བྱ་བ་ཡིན་ལ། ངག་གི་རྟོགས་པ་ཚད་མ་མ་ཡིན་པའི་འཇུག་སྡུད་པ་ནི་1$0000300དེའི་ཕྱིར་འདི་མ་གྲུབ་པ་འགའ་ཞིག་ཏུ་སྒྲུབ་པའམ་འགོག་པར་མི་བྱེད་པའི་ཕྱིར་1$0000270ཞེས་བྱ་བ་ལ་སོགས་པའོ། །དེ་ལྟར་འབྲེལ་པ་ཡོད་ཀྱང་ཚད་མ་མ་ཡིན་པར་བསྟན་ཏེ། འབྲེལ་པ་ཉིད་འགོག་པ་ནི་དེ་དག་ལས་ཞེས་བྱ་བའོ། ། ༼༦༦༽ སློབ་དཔོན་ཆོས་མཆོག་འཇུག་སྡུད་པ་དང་བཅས་པས་ནི་ཚིག་གི་རྟོགས་པ་ཚད་མ་ཡིན་པ་བཀག་ནས། དེ་དག་ལས་ཞེས་བྱ་བ་མན་ཆད་ཀྱིས་ངག་གི་རྟོགས་པ་ཚད་མ་ཡིན་པ་འགོག་གོ་ཞེས་འཆད་པ་ནི་ནོར་བ་ཡིན་ཏེ། འབྲེལ་པ་ཁས་བླངས་པ་ལ་ངག་གི་ཤེས་པ་ཚད་མ་ཡིན་པ་དགག་པར་མི་ནུས་པ་ཡིན་པའི་ཕྱིར་དང༌། དེ་ལྟ་ན་འབྲེལ་པ་ཁས་བླངས་པའི་ཕྱོགས་ཀྱི་སུན་འབྱིན་པ་དོན་མེད་པར་ཐལ་བའི་ཕྱིར་རོ། །གཞན་ཡང་འབྲེལ་པ་ཁས་བླངས་པའི་ཕྱོགས་ལ་གཉི་ག་སུན་འབྱིན་པར་ཤིན་ཏུ་གསལ་བར་གཞུང་ལ་སྣང་བས་རྗོད་བྱེད་ཀྱང་མ་ཡིན་ནོ། །དེ་ལྟར་ཕྱི་རོལ་ལ་སྒྲའི་ཤེས་པ་ཚད་མ་ཉིད་བཀག་ནས་བློ་ལ་གནས་པའི་དོན་ལ་རྗེས་སུ་དཔག་པར་སྡུད་པ་ནི་1$0000300སྨྲ་བ་པོའི་1$0000270ཞེས་བྱ་བའོ། །བློ་ལ་གནས་པའི་དོན་དེ་ཡང་དོན་དུ་སྣང་བའི་བསམ་པ་ཁོ་ནའོ། །འོ་ན་སྒྲའི་རྒྱུ་ནི་གནས་དང་བྱེད་པ་ཕྲད་པ། དེའི་རྒྱུ་བརྗོད་པར་འདོད་པ། དེའི་ཡང་རྒྱུ་དོན་དུ་སྣང་བའི་བསམ་པ་མ་ཡིན་ནམ། དེས་ན་བརྗོད་པར་འདོད་པ་དང༌། གནས་དང་བྱེད་པ་ཕྲད་པ་ལ་བུམ་པའི་སྒྲ་འཁྲུལ་པ་མེད་ཀྱང༌།

བུམ་པར་སྣང་བའི་སེམས་པ་མེད་པར་གཞན་གྱི་རྗེས་སུ་ཟློས་པ་དང་འཁྲུལ་པ་ལས་བུམ་པའི་སྒྲ་འཇུག་པར་དམིགས་པས་ཇི་ལྟར་དེ་དཔག་པར་ནུས་ཞེ་ན། ཁ་ཅིག་ན་རེ། དོན་དེ་བསྟན་པར་འདོད་པ་མེད་པར་བུམ་པ་བརྗོད་པའི་སྒྲ་འབྱུང་བ་ནི་མི་སྲིད་དེ། རྒྱུ་ལ་འབྲས་བུ་མི་འཁྲུལ་བའི་ཕྱིར་རོ། །དོན་དེ་བསྟན་པར་མི་འདོད་བཞིན་དུ་དོན་གཞན་བསྟན་པར་འདོད་པ་ལས་བུམ་པ་ཞེས་འཁྲུལ་ནས་བརྗོད་པར་རྟོགས་པ་ལ་ཡང་བར་དེར་བུམ་པ་བསྟན་པར་འདོད་པ་སྐད་ཅིག་སྐྱེས་པ་མ་ ༼༦༧༽ ཚོར་བ་ཡིན་ནོ་ཞེས་ཟེར་རོ། །དེ་མི་འཐད་དེ། ངེས་པའི་རང་བཞིན་རྣམ་པར་རྟོག་པ་མ་ངེས་པར་འགལ་བའི་ཕྱིར་དང༌། གོ་ལ་སོགས་པའི་སྒྲ་བསམ་པ་གཞན་ལས་སྐྱེས་པར་མཐོང་བའི་ཕྱིར་རོ། །ཡང་ཁ་ཅིག་ན་རེ། བསམ་པ་གཞན་ལས་སྐྱེས་པའི་སྒྲ་ནི་ཐ་དད་པ་ཡིན་ཏེ། ས་བོན་དང་ལྕི་བ་ལས་སྐྱེས་པའི་ཨུད་པ་ལ་བཞིན་ནོ་ཞེས་ཟེར་རོ། །དེ་ཡང་མི་འཐད་དེ་དངོས་ཀྱི་རྒྱུ་ཐ་དད་པ་ཁོ་ནས་འབྲས་བུ་ཐ་དད་ཀྱི་བརྒྱུད་པའི་རྒྱུས་ནི་མ་ཡིན་པའི་ཕྱིར་དང༌། བསམ་པ་ཡང་བརྒྱུད་པའི་རྒྱུ་ཡིན་པའི་ཕྱིར་རོ། །གཞན་ཡང་འདི་དག་ཐ་དད་པར་མངོན་སུམ་གྱིས་མ་དམིགས་པའི་ཡང་ཕྱིར་རོ། །དེས་ན་སློབ་དཔོན་ཆོས་མཆོག་གི་ཞལ་སྔ་ནས་འདི་ལྟར་འཆད་དོ། །འདིར་བུམ་པའི་དོན་སྣང་བ་མེད་པར་བུམ་པའི་སྒྲ་འབྱུང་བ་ནི་གཉིས་ཏེ་སྨྱོ་བ་དང༌། ལད་ཟློས་པ་དང༌། ཚིག་ཙམ་གོམས་པ་ལ་སོགས་པ་དགོས་པ་ལ་མི་ལྟོས་པར་ཞུགས་པ་དང༌། ལུང་ནོད་པ་དང༌། ནོར་བ་ལྟ་བུ་དགོས་པ་ལ་ལྟོས་ཀྱང༌། དོན་དེ་རྟོགས་པའི་དགོས་པ་ལས་དོགས་པ་གཞན་ལ་ལྟོས་པའོ། །དེ་ལ་གཉིས་ལས། དང་པོ་ནི་སྨྲ་བ་པོའི་རང་བཞིན་གྱི་ཁྱད་པར་གྱིས་རྣམ་པར་གཅད་པ་འགྲུབ་སྟེ། གཉིས་པ་ལུང་ནོད་པ་ཡང་དེ་དང་འདྲའོ། །གཉིས་པའི་ཁྱད་པར་ནོར་བར་སྦྱར་བ་ནི་སྒྲའི་རང་བཞིན་མི་འདྲ་བས་ཀྱང་རྣམ་པར་གཅད་པ་འགྲུབ་སྟེ། འཁྲུལ་པས་སྐྱེད་པའི་སྒྲ་ནི་མྱུར་བ་དང་མི་གསལ་བ་དང༌།

འཆོལ་བའི་རྣམ་པར་འཇུག་པས་སོ། །འོ་ན་ཐ་དད་པ་མ་དམིགས་པར་བརྗོད་པ་དང་མི་འགལ་ལམ་ཞེ་ན། དེ་ནི་གཟུང་བ་གཞན་སྣང་བས་སྒྲ་ཐ་དད་པར་མ་དམིགས་ ༼༦༨༽ པར་བརྗོད་ལ། འདིར་ནི་འཛིན་པ་འཁྲུལ་པའི་དབང་གིས་སྒྲ་མི་འདྲ་བར་འདོད་པས་སོ། །སྨྱོ་བ་ལ་སོགས་པས་འཛིན་པ་འཁྲུལ་པ་ཡང་འབྲས་བུ་མི་འདྲ་བའི་རྒྱུ་ཡིན་ནོ། །དོན་རྟོགས་པའི་བསམ་པ་འཁྲུལ་པས་ཀྱང་སྒྲ་མི་འདྲ་བར་མི་རུང་སྟེ། བརྒྱུད་པའི་རྒྱུ་ཡིན་པའི་ཕྱིར་རོ་ཞེ་ན། འདིར་བརྒྱུད་པའི་རྒྱུ་འདྲ་བ་དང་མི་འདྲ་བའི་དབང་གིས་འབྲས་བུ་འདྲ་བ་དང་མི་འདྲ་བར་བརྗོད་ན་དེ་བདེན་ན། ད་ལྟ་ནི་བརྒྱུད་པའི་རྒྱུ་མི་འདྲ་བ་ལ་འབྲས་བུ་འདྲ་བ་སྲིད་ཀྱང༌། སྨྱོ་བ་ལ་སོགས་པ་འཛིན་པ་འཁྲུལ་པ་ནི་བརྒྱུད་པའི་འབྲས་བུ་རྣམ་པ་གཞན་དུ་བྱེད་པ་མཐོང་བས་ན། མྱོང་བའི་ཚད་མའི་རྗེས་སུ་འབྲངས་ནས་དེ་སྐད་བཤད་པ་ཡིན་གྱི། རྒྱུ་མི་འདྲ་བས་འབྲས་བུ་མི་འདྲ་བར་འཐད་པས་དཔོག་པ་ནི་མ་ཡིན་པས་མི་འགལ་ལོ། །བརྒྱུད་པའི་རྒྱུ་མི་འདྲ་བ་ཁ་ཅིག་འབྲས་བུ་འདྲ་བ་བྱེད་ལ་ཁ་ཅིག་མི་འདྲ་བ་བྱེད་པ་ཉིད་ཅི་སྟེ་ཞེ་ན། ཆོས་ཉིད་དེ་ལྟར་མཐོང་བར་ཟད་མོད། འདི་ལ་འདྲི་བ་ཅི་ཡོད། འོ་ན་དངོས་ཀྱི་རྒྱུ་ཐ་དད་པ་ནི་འབྲས་བུ་ཐ་དད་པ་ལ་ངེས་པ་ཡིན་ལ། བརྒྱུད་པའི་རྒྱུ་ནི་མ་ངེས་སོ་ཞེས་བྱ་བ་ཉིད་འགལ་བར་མི་འགྱུར་རམ། འབྲས་བུ་ཐ་མི་དད་ན་དེའི་དངོས་ཀྱི་རྒྱུ་ཐ་མི་དད་པ་དེ་བཞིན་དུ་ཐ་མི་དད་ན་བརྒྱུད་པའི་རྒྱུ་ཡང་ཐ་མི་དད་པར་ཐལ་བས་སོ་ཞེ་ན། མི་འགལ་ཏེ་བར་དུ་རྒྱུ་གཞན་ཐ་མི་དད་པ་སྲིད་པའི་ཕྱིར་དང༌། ཉེར་ལེན་ལ་དངོས་ཀྱི་རྒྱུར་འདོད་པའི་ཕྱིར་དང༌། བར་དུ་རྒྱུ་གཞན་མ་ཞུགས་ཀྱང་ནུས་པ་འཕོས་པའི་ཕྱིར་རོ། །དང་པོ་ནི་མི་འདྲ་བ་གཉིས་འདྲ་བར་བྱེད་པའི་རྐྱེན་གཞན་དང་མི་ལྡན་པས་འདྲ་བ་མི་བྱེད་ཀྱང༌། དེའི་འབྲས་བུ་རྐྱེན་གཞན་དང་ལྡན་པས་འབྲས་བུ་འདྲ་བར་བྱེད་སྲིད་པའི་ཕྱིར་

༼༦༩༽ རོ། །དེ་གཉིས་ཉིད་ནི་རྐྱེན་གཞན་དེ་དང་འགལ་ལ། དེའི་འབྲས་བུ་ནི་མི་འགལ་བའི་ཕྱིར་ཏེ། དོན་མེད་པའི་བློ་ནི་དོན་དང་ཚོགས་པར་འགལ་ལ། གནས་དང་བྱེད་པ་ལ་སོགས་པ་ནི་མི་འགལ་བ་བཞིན་ནོ། །གཉིས་པ་ནི་ལྷན་ཅིག་བྱེད་པ་ནི་རྒྱུན་གྱིས་བསྐྱེད་པར་བྱ་བའི་འབྲས་བུ་སྐྱེ་བ་ན་ཉེ་བར་མ་ངེས་ལ་ཉེ་བར་ལེན་པ་ནི་ངེས་པས་དངོས་ཀྱི་རྒྱུ་ཡིན་པའི་ཕྱིར་རོ། །ཉེ་བར་ལེན་པའི་རྒྱུན་ལ་ཕན་འདོགས་པས་ལྷན་ཅིག་བྱེད་པར་བརྗོད་དོ། །གསུམ་པ་ནི་འདྲ་བ་མེད་པ་དེ་དག་ལས་འདྲ་བ་འབྱུང་ན་དེ་རྗེས་སུ་འགྲོ་བ་མེད་པའི་ཉེས་པར་འགྱུར་ཡང་དེའི་འབྲས་བུ་འདྲ་བ་དང་ལྡན་པས་ཀྱང་འབྲས་བུ་འདྲ་བ་སྐྱེད་པས་མི་འགལ་ལོ། །འདྲ་བ་མེད་པའི་དོན་གཉིས་ཀྱི་འབྲས་བུ་འདྲ་བ་ཅན་ཅི་ལྟར་མི་འགལ་ཞེ་ན། མི་འདྲ་བའི་ཆ་དང་ལྡན་པས་འདྲ་བ་མེད་པའི་བསྐྱེད་བྱར་མི་འགལ་ལོ། །འདྲ་བའི་ཆ་ག་ལས་ཞེ་ན། ལྷན་ཅིག་བྱེད་པ་འདྲ་བ་གཞན་ལས་སོ། །འོ་ན་མི་འདྲ་བ་མེད་པའི་འབྲས་བུ་ཉིད་ལྷན་ཅིག་བྱེད་པ་འདྲ་བ་གཞན་ལས་ཡིན་མོད། འདྲ་བ་མེད་པ་དང་མི་འདྲ་བ་མེད་པའི་བར་གྱི་མིའི་སེང་གེ་ལྟ་བུ་དེས་ཅི་བྱ་ཞེ་ན། དེ་ལྟ་ན་འདྲ་བ་མེད་པའི་མི་འདྲ་བ་མེད་པའི་ཉེར་ལེན་དུ་བརྒྱུད་ནས་ཀྱང་མི་འགྲུབ་པར་འགྱུར་རོ། །འདིར་ནི་མི་འདྲ་བ་བརྒྱུད་ནས་འདྲ་བའི་ཉེར་ལེན་དུ་བསྟན་པར་འདོད་པ་ཡིན་ནོ། །དེས་ན་ཕྱོགས་གསུམ་ཀ་ལྟར་ཡང་ཉེས་པ་མེད་དོ། །འོ་ན་སྒྲ་ལས་བྱུང་བའི་ཚད་མ་གཞན་མ་གྲུབ་མོད། དོན་གྱིས་གོ་བ་གཞན་གྲུབ་པས་གྲངས་གཞན་དགག་པ་ལ་གནོད་དོ་ཞེས་རྒོལ་བ་ནི། 1$0000300འོ་ན་1$0000270ཞེས་བྱ་བའོ། 1$0000300།རྗེས་སུ་དཔག་པ་མ་ཡིན་ཏེ1$0000270་ཞེས་བྱ་བ་ནི། ཡོད་ན་ཡོད་པ་དང་1$0000300མི1$0000270་ 

༼༧༠༽ 1$0000300དམིགས་པ1$0000270་དག་རྗེས་དཔག་གི་རྒྱུའི་རྟགས་མ་ཡིན་པའོ། །ཅིའི་ཕྱིར་ཞེ་ན། 1$0000300རྗེས་སུ་འགྲོ་བ་1$0000270སྟེ། མཐུན་པའི་ཕྱོགས་ལ་ཡོད་པར་གྲུབ་པའི་མཚན་ཉིད་མེད་པའི་ཕྱིར་རོ། །དེ་ཉིད་ཇི་ལྟར་ཞེ་ན། 1$0000300འདི་ལ་དཔེ་ཡོད་པ་མ་ཡིན་1$0000270པའི་ཕྱིར་རོ་ཞེས་སྨྲོས་ཏེ། བསྒྲུབ་བྱ་དང་ལྡན་པར་ཚད་མས་གྲུབ་པ་ལ་སྒྲུབ་བྱེད་འཇུག་པའི་ཆོས་ཅན་གཞན་མེད་པས་སོ། །དེ་ཉིད་ལ་གཏན་ཚིགས་བརྗོད་པ་ནི། 1$0000300སྒྲུབ་པར་བྱེད་པ་གཞན1$0000270་ཞེས་བྱ་བ་ལ་སོགས་པའོ། །དཔེ་སྒྲུབ་པར་བྱེད་པ་དེ་ཕྱོགས་སྒྲུབ་པར་བྱེད་པ་ལས་གཞན་ཡིན་ནམ། དེ་ཉིད་ཡིན་འགྲང་ན། དང་པོ་ནི་མེད་པའི་ཕྱིར་དང༌། གཉིས་པ་ཡང་མི་འཐད་པའི་ཕྱིར། དེ་སྒྲུབ་པར་བྱེད་པ་མེད་པར་གྲུབ་བོ་ཞེས་བྱ་བའི་དོན་ཏོ། །འདི་ལ་རྗེས་སུ་དཔག་པ་མ་ཡིན་པའི་འཐད་པ་ནི། རྗེས་སུ་འགྲོ་བ་ཞེས་བྱ་བ་རྗེས་སུ་འགྲོ་བའི་ཁྱབ་པ་གྲུབ་པ་མེད་པ། དེའི་འཐད་པར་ནི་1$0000300དཔེ1$0000270་ཞེས་བྱ་བ་དཔེ་གྲུབ་པ་མེད་པ་སྟེ། རྗེས་འགྲོ་སྒྲུབ་པའི་ཚད་མ་ཡུལ་ངེས་པ་ལ་ལྟོས་ལ། དེ་ཡང་ཕྱོགས་ཉིད་ཡིན་ན་གྲུབ་པ་ལ་སྒྲུབ་པར་ཐལ་བས། གཞན་ཡིན་པ་ཁྱབ་པ་གྲུབ་པ་ལ་དེ་གྲུབ་པས་ཁྱབ་པ་གྲུབ་པའི་ཕྱིར་རོ། །དེའི་འཐད་པར་ཡང་ཁྱབ་པ་སྒྲུབ་པའི་ཚད་མ་གཞན་མེད་པ་སྟེ། དཔེ་སྒྲུབ་པ་དང་ཁྱབ་པ་སྒྲུབ་པ་ནི་གཅིག་ཡིན་པས་དཔེ་སྒྲུབ་པའི་ཚད་མ་གཞན་བཀག་པས་སོ་ཞེས་འཆད་པ་ནི་མི་རུང་སྟེ། རྗེས་སུ་འགྲོ་བའི་ཁྱབ་པ་མེད་པར་མ་གྲུབ་པའི་ཕྱིར་ཏེ། ལྡོག་པའི་ཁྱབ་པ་ཡོད་པར་ངེས་པ་ནི་རྗེས་སུ་འགྲོ་བའི་ཁྱབ་པ་ཡོད་པར་ངེས་པ་ལ་མི་འཁྲུལ་བའི་ཕྱིར་རོ། །ལྡོག་པ་ངེས་པས་རྗེས་སུ་འགྲོ་བ་མི་འགྲུབ་ན། རྗེས་སུ་འགྲོ་བ་ངེས་པའི་ཚད་མ་ ༼༧༡༽ བཟློག་ན་གནོད་པ་ཅན་ཡིན་པར་བཤད་པ་འགལ་ལོ། །དཔེ་མ་གྲུབ་པས་རྗེས་སུ་འགྲོ་བའི་ཁྱབ་པ་ངེས་པ་འགོག་པ་ཡང་མི་འཐད་དེ།

གནོད་པ་ཅན་གྱི་ཚད་མས་ལྡོག་པ་ངེས་པ་ན། མཐུན་པའི་དཔེ་མེད་ཀྱང་རྗེས་སུ་འགྲོ་བ་གྲུབ་པ་ཡོད་པས་སོ། །ཁྱབ་པ་སྒྲུབ་པའི་ཚད་མ་གཞན་བཀག་པས་དཔེ་མེད་པར་བསྒྲུབ་པ་ཡང་མི་ནུས་ཏེ། རྗེས་སུ་འགྲོ་བའི་ཁྱབ་པ་ངེས་པའི་ཚད་མ་གཞན་མེད་པར་ཁས་མ་བླངས་པ་དང༌། རིགས་པས་བསྒྲུབ་པར་ཡང་མི་ནུས་པའི་ཕྱིར་ཏེ་ལྡོག་པའི་ཁྱབ་པ་ངེས་པ་ཁས་བླངས་པས་རྗེས་སུ་འགྲོ་བ་ཡང་དོན་གྱིས་ངེས་པ་ཁས་བླངས་པའི་ཕྱིར་དང༌། སྒྲུབ་པའི་རིགས་པ་ཡང་མེད་པའི་ཕྱིར་རོ། །དཔེ་མེད་པ་རིགས་པར་བྱེད་ན་ཕན་ཚུན་བརྟེན་པར་ཐལ་ལོ། །ཚད་མ་གཞན་མེད་པར་གྲུབ་ཀྱང་དེས་དཔེ་མེད་པ་ནི་མི་འགྲུབ་སྟེ། འབྲས་བུ་ལོག་པས་རྒྱུ་མི་ལྡོག་པའི་ཕྱིར་རོ། །དེས་ན་ཕྱོགས་སྔ་མ་ཉེ་བར་བཀོད་པ་ཡང་རིགས་པར་དགོད་པ་ཡིན་གྱི་ཤིན་ཏུ་རྣར་མི་འོང་བའི་རྒོལ་བ་ནི་མཁས་པས་དགོད་པར་མི་བྱ་སྟེ། མི་མཁས་པ་རྣམས་ཀྱིས་ཀྱང་ལོག་པར་ཁོང་དུ་ཆུད་པས་སོ། །འདི་ལ་ལན་མ་ཡིན་ཏེ་ཞེས་གསུངས་སོ། །དཔེ་མེད་པས་རྗེས་སུ་དཔག་པར་མི་རུང་ངོ་ཞེས་བྱ་བ་དེ་ནི་མ་ཡིན་ཏེ། དཔེ་ཡོད་པས་རྗེས་སུ་དཔག་པ་ཡིན་པས་སོ། །ཇི་ལྟར་དཔེ་ཡོད་ཅེ་ན། བྲམ་ཟེ་ཆེན་པོ་ན་རེ་ནི་འདིར་ནི་ཐ་སྙད་སྒྲུབ་པ་ཡིན་ལ། ཐ་སྙད་ཅེས་བྱ་བ་ཡང་སྔར་ཚད་མས་ངེས་པའི་གཞལ་བྱ་དེ་ཉིད་རྟོགས་པའི་རྣམ་པ་མི་འདྲ་བའི་སྒྲའི་རྣམ་པ་ཅན་བརྗོད་པ་དང༌། འཇུག་པ་ཀུན་ནས་སློང་བའི་ནུས་པ་ཅན་གྱིས་ཡུལ་དུ་བྱེད་པ་ཡིན་ནོ། །དེས་ན་གཞལ་བྱའི་དོན་དེ་ལ་ཚད་མ་གཞན་འཇུག་པ་ ༼༧༢༽ དེས་དཔེ་འགྲུབ་པའི་ཕྱིར་རོ་ཞེས་འཆད་དོ། །མངོན་སུམ་གྱི་ཚད་མས་ངེས་པར་བྱས་པ་ཉིད་ལ་ཐ་སྙད་ཙམ་བྱེད་པ་ཡིན་པས་དོན་དེ་མངོན་སུམ་གྱི་ཡུལ་དུ་བྱེད་པའི་དོན་ལ་བལྟོས་ཏེ། དཔེ་མི་སྲིད་པ་མ་ཡིན་ནོ་ཞེས་བྱ་བའི་དོན་ཏོ། །ཡང་ན་ཁོ་བོ་ཅག་འདི་ལྟར་དཔེ་མ་གྲུབ་པ་སྤོང་ངོ༌། །ཅི་དོན་བསྒྲུབ་པར་བྱ་བ་ལ་བལྟོས་ཏེ་དཔེ་མེད་པར་རྒོལ་ལམ།

འོན་ཏེ་ཐ་སྙད་ཙམ་བསྒྲུབ་པར་བྱ་བ་ལ་བལྟོས་ཏེ། དང་པོ་ནི་ཁས་མི་ལེན་ཏོ། །གཉིས་པ་ལྟར་ན་དཔེ་བསྒྲུབ་པའི་ཚད་མ་དངོས་པོའི་སྟོབས་ཀྱིས་ཞུགས་པ་གཞན་མེད་མོད། དཔེ་ཡང་ཐ་སྙད་ཙམ་དུ་གྲུབ་པས་ཚད་མ་མེད་ཀྱང་མི་ལྡོག་གོ །བསྒྲུབ་བྱ་ཐ་སྙད་ཙམ་ཡིན་ན་དཔེ་ཡང་དེ་ལྟར་གྲུབ་པས་ཆོག་སྟེ། གནོད་སྦྱིན་དང་གཏོར་མ་མཐུན་པས་སོ། །དེ་ཡང་འདིར་དོན་གསུམ་གྱིས་རྟོགས་པར་བྱ་སྟེ། ཐ་སྙད་པའི་རྗེས་སུ་དཔག་པའི་དཔེ་བསྒྲུབ་པའི་ཚད་མ་དང༌། བསྒྲུབ་བྱའི་དེ་ཁོ་ན་དེ་ལ་རྩོད་པ་སྤང་བའོ། །དང་པོ་ནི་འདོད་པ་སྤྱོད་པའི་བརྡ་ལན་ཅིག་ཞུགས་པའོ། །དཔེར་ན་ནོག་དང་ལྐོག་ཤལ་དང་ལྡན་པ་ལ་འདི་ནི་བ་ལང་ངོ༌། །ཞེས་ལན་ཅིག་ཞུགས་པ་ན་འདི་འདྲ་བའི་དོན་ནི་སྒྲ་འདི་འདྲ་བས་བརྗོད་པར་བྱའོ་ཞེས་བཟུང་བ་ཡིན་ལ། དེས་ཀྱང་དེའི་རང་བཞིན་ཅན་མཐའ་དག་དེ་འདྲ་བའི་སྒྲས་བརྗོད་པར་བྱ་བར་ཁས་བླངས་པ་ཡིན་ནོ། །དེ་ལྟར་ཁས་བླངས་པས་ཁྱབ་པ་སྒྲུབ་པ་ཡིན་གྱི་གདོད་ཚད་མས་བསྒྲུབ་པར་ནི་བྱར་མེད་དོ། །ཁས་དེ་ལྟར་ལེན་ན་ཡང་འདོད་རྒྱལ་བ་ཡིན་ཏེ། དོན་གཞན་དེས་ ༼༧༣༽ བརྗོད་པའམ། དེ་སྒྲ་གཞན་གྱི་བརྗོད་བྱར་མི་གཞག་པའི་རྒྱུ་མེད་པའི་ཕྱིར་རོ། །དཔེར་ན་སྔོན་པོ་གཅིག་སྔོན་པོའི་མཚན་ཉིད་ཁོ་ནས་སྔོན་པོ་མ་ཡིན་པ་དང་བྲལ་བར་མངོན་སུམ་གྱིས་ངེས་ནས། དེའི་རང་བཞིན་མཐའ་དག་དེས་ཁྱབ་པར་ངེས་པ་བཞིན་ཏེ། དེ་ལྟར་མ་ཡིན་ན་ནི་ཁྱབ་པ་གང་ཡང་ངེས་པར་མི་ནུས་སོ། །གཉིས་པ་ནི། འདིའི་བསྒྲུབ་བྱ་གང་ཡིན་ཞེ་ན། སློབ་དཔོན་ཆོས་མཆོག་ན་རེ་ཐ་སྙད་དུ་བྱ་བའོ། །དེ་ཡང་བརྟགས་པ་ཉིད་ཡིན་གྱི། དེ་ཁོ་ནར་ནི་གྲགས་པའི་ཚད་མའི་གཞལ་བྱ་ཐམས་ཅད་ཀྱང་མེད་དེ། དངོས་པོ་སྟོབས་ཞུགས་སུ་ཐལ་བའི་ཕྱིར་རོ་ཞེའོ། །དེ་ནི་མི་འཐད་དེ། དེ་ལྟར་བརྟགས་པ་ཚད་མའི་གཞལ་བྱ་ཡིན་ན། བརྟགས་པའི་ཡུལ་ཅན་ཀུན་ཚད་མར་ཐལ་ལོ། །དེ་ལྟར་ན་འགལ་བ་མི་འཁྲུལ་བ་ཇི་ལྟར་སྤང༌།

དེའི་མཚན་ཉིད་ཅན་ཡིན་པས་དངོས་པོ་སྟོབས་ཞུགས་ཀྱི་ཚད་མ་ལ་ཡང་དེ་སྲིད་པར་ཐལ་ལོ། །ཡང་བྲམ་ཟེ་ཆེན་པོ་ན་རེ། འདིར་ནི་རྟོགས་པའི་རྣམ་པ་སྔ་ན་མེད་པ་ཙམ་མི་དམིགས་པའི་རྟགས་ཀྱིས་བསྐྱེད་པར་ཟད་ཀྱི། ཚད་མ་འདིའི་གཞལ་བྱ་ནི་མངོན་སུམ་གྱིས་གྲུབ་པའི་དོན་ཐ་སྙད་ཀྱི་རྒྱུ་མཚན་དེ་ཉིད་ཡིན་ནོ་ཞེའོ། །དེ་ཡང་མི་རུང་སྟེ། གཞལ་བྱ་དེ་ཉིད་ལ་རྟོགས་པའི་རྣམ་པ་མི་འདྲ་བ་ཙམ་གྱི་བློ་གཞན་ཚད་མར་འགྱུར་ན། དོན་ཅིག་ལ་གྲགས་པའི་སྒྲའི་རྣམ་གྲངས་ཀྱིས་འཛིན་པའམ། མ་གྲགས་པའི་སྒྲའི་རྣམ་པས་འཇུག་པ་དཔེར་ན་རྟ་ལ་གོར་བུ་ཞེས་བྱ་བ་དང༌། ལྷ་འདྲེ་ཞེས་བྱ་བས་འཇུག་པའི་ཤེས་པ་མཐའ་དག་གཞལ་བྱ་དེ་ལ་ཚད་མར་ཐལ་བ་ཅི་ལྟར་ ༼༧༤༽ སྤང༌། འོ་ན་བརྡ་ལ་མི་མཐུན་པ་མེད་པར་དགག་པ་ཙམ་དེའི་གཞལ་བྱ་ཡིན་མོད་སྙམ་ན། དེ་ལྟ་ན་བརྡ་དང་ཐ་སྙད་ཀྱི་གྲགས་པ་ཁྱད་པར་མེད་པར་ཐལ་བ་དང༌། རྒྱུ་མཚན་བཀག་པས་ཐ་སྙད་མི་ལྡོག་པར་ཐལ་བ་དང༌། ཐམས་ཅད་ཐམས་ཅད་ཀྱི་བརྗོད་པར་བྱ་བར་གྲུབ་པར་ཐལ་བའི་ཕྱིར་རོ། །དེའི་ཕྱིར་འདི་ནི་ཚད་མའི་གཞལ་བྱ་ཡིན་པས་དངོས་པོའི་ཆོས་ཡིན་ལ། དེ་ཡང་ཚད་མས་གྲུབ་ཟིན་པ་མ་ཡིན་ཏེ། འོན་ཀྱང་སྔོན་དོན་དེ་ལ་བཀོད་པའི་བརྡའི་རྒྱུ་མཚན་གྱི་ཆོས་མི་འདྲ་བ་མེད་པ་ཉིད་དོ། །དེ་ཡང་ཐ་སྙད་དུ་བརྡའི་རྒྱུ་མཚན་གྱི་ཆོས་གྲུབ་པ་ཞེས་བྱ་བ་ཉིད་དོ། །རྒྱུ་མཚན་དེ་ཡང་ནོག་དང་ལྐོག་ཤལ་ཉིད་མ་ཡིན་ནམ་ཞེ་ན། མ་ཡིན་ཏེ། ཆོས་ཐ་དད་པའི་ཕྱིར་རོ། །དཔེར་ན་བྱས་པ་གཏན་ཚིགས་སུ་ཁས་བླངས་ཀྱང་བྱས་པ་དང༌། གཏན་ཚིགས་ཆོས་ཐ་དད་པ་བཞིན་ནོ། །འདིར་ནོག་དང་ལྐོག་ཤལ་ཡོད་པར་ངེས་ཀྱང་བ་ལང་གི་སྒྲའི་རྒྱུ་མཚན་མ་ཡིན་པར་དོགས་པས་ངེས་པའི་ཡུལ་དུ་ཆོས་ཐ་དད་པར་གྲུབ་བོ། །དེས་ན་ནོག་ལ་སོགས་པ་གྲུབ་ཀྱང་བ་ལང་གི་སྒྲའི་རྒྱུ་མཚན་དུ་ཁས་བླངས་པ་ཡིན་པར་མ་གྲུབ་པས་ན་བརྡའི་རྒྱུ་མཚན་དུ་བཟུང་བའི་ཆོས་བསྒྲུབ་བྱ་ཡིན་ནོ། །དེ་ལ་ཡང་བརྡ་དང་མཐུན་པའི་རང་བཞིན་གྱི་ཁྱད་པར་ཡོད་པར་མ་གྲུབ་ཀྱང་བརྡ་ལ་བལྟོས་ནས་ཀུན་བརྟགས་པར་ཡང་མ་ཡིན་ཏེ།

སྔོན་ཡུལ་དེ་ལ་ཁས་བླངས་པའི་བརྡའི་ཡུལ་དང་བརྡའི་རྒྱུ་མཚན་མི་འདྲ་བ་མེད་པ་ཙམ་ནི་བརྡ་ལ་མི་ལྟོས་པར་གྲུབ་བོ། །དེ་ཡང་མ་གྲུབ་སྟེ། དང་པོ་བུམ་པ་ལ་བ་ལང་གི་བརྡ་བྱས་ན་བ་ལང་གི་བརྡའི་རྒྱུ་མཚན་ཅན་ ༼༧༥༽ སྔོན་གྱི་བུམ་པ་དང་ད་ལྟར་གྱི་ནོག་དང་ལྐོག་ཤལ་ཅན་མི་འདྲ་བ་མེད་པར་བཀག་པ་མེད་པས་དེ་ཉིད་ལ་བ་ལང་གི་བརྡར་བྱས་པ་ལ་ལྟོས་པའི་ཕྱིར་རོ། །ཞེ་ན་མི་ལྟོས་ཏེ། འཇིག་རྟེན་ན་བརྡ་མི་འདྲ་བ་གཞན་བུམ་པ་ལ་བ་ལང་གི་བརྡ་མི་བྱེད་དམ། རང་གིས་དེ་ལ་བ་ལང་གི་བརྡ་སྔར་མ་བྱས་ཀྱང༌། ཆོས་ཅན་གཞན་དུ་དོན་དེ་ལ་ཁས་བླངས་པའི་བརྡའི་རྒྱུ་མཚན་གྱིས་མི་འདྲ་བར་མེད་པ་ནི་ངོ་བོ་ཉིད་ཀྱིས་གནས་སོ། །ཆོས་ཅན་གཞན་དུ་དོན་དེ་ལ་བརྡའ་ཁས་བླངས་ཀྱང༌། འདིར་ནི་གཞི་དང་ཡུལ་དང་དུས་དང་ཚད་ལ་སོགས་པ་གཞན་མེད་པས་བརྡའི་རྒྱུ་མཚན་མ་ཚང་བར་སྒྲོ་བཏགས་ནས་ཐ་སྙད་མི་བྱེད་པས་མི་འགལ་ལོ། །དོན་དེ་ལ་དེའི་རྒྱུ་མཚན་ཅན་གྱི་སྒྲ་གཞི་གཞན་དུ་ཁས་མ་བླངས་ཀྱང༌། ཁས་བླངས་སུ་བཅུག་ན་རྒྱུ་མཚན་མི་འདྲ་བར་བརྟག་པར་མི་ནུས་པ་ནི་དང་པོའི་བརྡའི་ཡུལ་ལ་ཡང་ངོ་བོ་ཉིད་ཀྱིས་གྲུབ་བོ། །དེ་ཡང་རྒྱུ་མཚན་དེ་ལོག་ན་ལྡོག་པས་དོན་དེ་མ་ཡིན་པ་ལ་མི་སྲིད་པས། བརྡའི་གྲགས་པ་དང་མི་འདྲའོ། །མེད་དགག་བསྒྲུབ་བྱ་ཡིན་ན། བསྒྲུབ་པའི་གཏན་ཚིགས་སུ་ཇི་ལྟར་འགྱུར་ཞེ་ན། རྟོགས་པ་པོའི་བསམ་པས་བསྒྲུབ་པར་རློམ་པའི་ཕྱིར་ཏེ། དོན་དམ་པར་སྒྲ་རྟོག་གི་མི་སླུ་བའི་ཡུལ་མེད་པར་དགག་པ་ཡིན་པར་ཁྱད་པར་མེད་ཀྱང༌། གང་ལ་བསྒྲུབ་བྱ་སྒྲུབ་པར་ཞེན་པ་དེ་བསྒྲུབ་པའི་རྟགས་སུ་བཤད་པ་བཞིན་ནོ། །གསུམ་པ། རྩོད་པ་སྤང་བ་འདི་ལ་གཉིས་ཏེ། བརྟགས་པ་དང་དངོས་པོའི་ཡུལ་ཅན་གྱིས་དང༌། བསྒྲུབ་པ་དང་དགག་པའི་ཡུལ་ཅན་གྱིས་ ༼༧༦༽ ཁྱབ་པ་ངེས་པར་བྱེད་པ་དང༌། བསྒྲུབ་བྱ་ངེས་པར་བྱེད་པ་མ་མཐུན་ནོ། །ཞེས་བྱ་བའི་རྩོད་པ་གཉིས་སྤང་བའོ། །དང་པོ་ནི་འདོད་རྒྱལ་གྱི་བློ་ཁྱབ་པ་བཟུང་བས་བསྒྲུབ་བྱ་དངོས་པོའི་ཆོས་རྟོགས་ན་ཧ་ཅང་ཐལ་བར་འགྱུར་ཏེ།

བྱས་པ་ལ་རྟག་པས་ཁྱབ་པ་བློས་གཞག་པ་ལ་བརྟེན་ནས། དོན་དམ་པར་སྒྲ་རྟག་པར་འགྱུར་རོ་ཞེ་ན། མི་འདྲ་སྟེ། འདི་དང་པོ་འདོད་རྒྱལ་བ་ཡིན་ཡང༌། དེའི་རྗེས་སུ་འབྲང་པ་དེ་དང་མཐུན་པར་ཞུགས་པ་ཉིད་དུ་ངེས་པར་བྱས་པ་ལ་བལྟོས་ཏེ། རང་རིག་པའི་མངོན་སུམ་ཉིད་ཡིན་པས་དངོས་པོ་བ་ཡིན་པའི་ཕྱིར་རོ། །དང་པོ་དོན་དེ་འདྲ་བ་ཁོ་ན་ལ་བརྡ་དེ་འདྲ་བ་ཁོ་ན་ཁས་བླངས་པར་ནི་དོན་དང་སྒྲའི་རྣམ་པ་ཅན་རང་རིག་པའི་མངོན་སུམ་གྱིས་ངེས་ལ། དེས་ཀྱང་དོན་འདྲ་བའི་བརྡ་དེ་འདྲ་བའི་རྒྱུ་མཚན་ཡིན་པས་ཁྱབ་པར་ངེས་སོ། །དེས་ནི་ཕྱིས་ཀྱི་བསྒྲུབ་བྱ་ལ་བལྟོས་ཏེ་དངོས་པོ་བ་ཉིད་པས་ག་ལ་འགལ། རྩོད་པ་སྤང་བ་གཉིས་པ་ནི། གལ་ཏེ་མེད་དགག་བསྒྲུབ་བྱ་ཡིན་ན་ནོག་དང་ལྐོག་ཤལ་ཅན་ལ་མེད་དགག་དེས་ཁྱབ་པ་ངེས་པར་བྱ་དགོས་པར་འགྱུར་རོ་ཞེ་ན། མི་འགྱུར་ཏེ། སྒྲའི་བརྗོད་བྱ་བསྒྲུབ་བྱའི་ཆོས་སུ་ཞེན་པས་ན། དེ་ཁོ་ན་བཞིན་ཁྱབ་པ་ཡང་ངེས་པར་བྱེད་པ་མི་འགལ་ལོ། །མི་འདྲ་བ་མེད་པ་བསྒྲུབ་བྱར་བརྗོད་པ་ནི། སྒྲ་དེའི་བརྗོད་བྱ་མ་ཡིན་པར་རྟོག་པ་ནི། སྔོན་ཞུགས་པའི་ཡུལ་དང་རྒྱུ་མཚན་ཡོད་པ་མི་འདྲ་བར་སྒྲོ་འདོགས་པའི་བདག་ཉིད་ཡིན་པ་དང༌། ཐ་སྙད་དུ་བྱ་བར་ངེས་པ་ཡང་མི་འདྲ་བ་འགོག་པ་ངེས་པ་ཡིན་ལ། བཀག་པ་དེ་ཡང་དེའི་མི་སླུ་བའི་ཡུལ་ ༼༧༧༽ ཡིན་པ་ལ་བསམས་པ་ཡིན་ནོ། །ཐ་སྙད་བསྒྲུབ་བྱ་ཡིན་ན་དཔེ་ཡོད་པ་བདེན་མོད། དེ་ཉིད་ཅི་ལྟ་ཞེ་ན། 1$0000300རྒྱུ་དང་འབྲས་བུ་དག་གི1$0000270་ཞེས་སྨྲོས་ཏེ། རྒྱུ་དང་འབྲས་བུའི་ཐ་སྙད་དུ་བྱེད་པའི་ཚད་མའི་ཡུལ་གྱི་རང་བཞིན་རྒྱུ་དང་འབྲས་བུར་བྱ་བ་དེའི་1$0000300ངོ་བོ1$0000270་སྟེ། བརྗོད་པའི་ཡུལ་ཙམ་མ་ཡིན་པར་དོན་དམ་པར་ཡོད་པའི་རང་བཞིན་1$0000300ནི་རྗེས་སུ་འགྲོ་བ་དང་ལྡོག་པ་ལས་གཞན་མ་ཡིན་ནོ། 1$0000270།གཞན་མ་ཡིན་ན་དེ་ཉིད་ཡིན་ནམ། དེ་ལྟའོ་ཞེ་ན། དེ་རྟོགས་པས་བསྒྲུབ་བྱ་བ་ཅི་ཡོད།

དེ་ཉིད་ཀྱང་མ་ཡིན་ན། རྗེས་སུ་འགྲོ་བ་དང་ལྡོག་པ་དག་ལས་གཞན་ཞེས་བྱ་བའི་དམིགས་ཀྱིས་བསལ་བ་དོན་མེད་དེ། རྒྱུ་དང་འབྲས་བུ་དག་གི་ངོ་བོ་ནི་མེད་དོ་ཞེས་བརྗོད་པར་རིགས་སོ་ཞེ་ན། མ་ཡིན་ཏེ། རྒྱུ་འབྲས་བུ་ཐ་སྙད་བྱེད་པའི་ཚད་མའི་ཡུལ་ནི་རྗེས་སུ་འགྲོ་ལྡོག་ལས་ཆོས་ཐ་དད་དོ་ཞེས་སྔར་བཤད་པའི་རྗེས་སུ་འབྲངས་ཏེ་གོ་བར་ཟད་དོ། །དེ་ལྟ་ན་ཡང་དངོས་པོ་གནས་པའི་རང་བཞིན་དེས་དེ་རྣམ་པར་གཞག་པར་གོ་བར་བྱ་བའི་ཕྱིར། དེའི་དེ་ཁོ་ན་ནི་རྗེས་སུ་འགྲོ་ལྡོག་ཉིད་ཡིན་ནོ་ཞེས་བརྟགས་པར་ཟད་དེ། དཔེར་ན་དོན་རིག་པའི་དེ་ཁོ་ན་ནི་དོན་དང་འདྲ་བ་ཡིན་ནོ་ཞེས་བརྗོད་པ་བཞིན་ནོ་དེས་ན་སྐྱོན་མེད་དོ། །མི་དམིགས་པ་ཡང་ཐ་སྙད་བསྒྲུབ་པར་བསྟན་པའི་ཕྱིར་1$0000300དེ་བཞིན་དུ་1$0000270ཞེས་གསུངས་སོ། 1$0000300།མེད་དོ་ཞེས་བརྗོད་དེ་1$0000270ཞེས་བྱ་བ་ནི་མེད་པར་བརྗོད་པར་བྱ་བ་ཙམ་ཞིག་བསྒྲུབ་པར་བྱ་བ་ཡིན་ནོ་ཞེས་བྱ་བའི་དོན་ཏོ། །བརྗོད་པ་ཙམ་བསྒྲུབ་བྱ་ཡིན་པ་དེའི་ཕྱིར་1$0000300རྒྱུ་མཚན་ཉེ་བར་བསྟན་པས་ཐ་སྙད་སྒྲུབ་པར་བྱེད་དོ། 1$0000270།རྣམ་པར་ཇི་ལྟར་ཞེ་ན། 1$0000300མི་དམིགས་ན་དེ་1$0000270 ༼༧༨༽ 1$0000300མེད་དོ1$0000270་ཞེས་བྱ་བར་ཏེ། མི་དམིགས་པའི་ཕྱིར་མེད་དོ་ཞེས་བྱ་བར་རོ། །རྒྱུ་མཚན་གྲུབ་ན་རང་ཉིད་ཐ་སྙད་ལ་འཇུག་མོད་སྙམ་ན། 1$0000300རྨོངས་པ་ལ་1$0000270ཞེས་སྨྲོས་སོ། །འདི་ལ་མཁས་པ་དག་ནི་རྒྱུ་མཚན་འཛིན་པའི་མངོན་སུམ་ཉིད་ཀྱིས་ཐ་སྙད་ལ་འཇུག་ཀྱང་མི་མཁས་པ་དག་རྟགས་ལ་ལྟོས་སོ་ཞེས་བྱ་བའི་དོན་ཏོ། །རྒྱུ་མཚན་ཡང་བརྗོད་བྱ་ཉིད་རྣམ་པར་འཇོག་པའི་རྒྱུ་མཚན་སྣང་བ་མི་དམིགས་པ་ལ། ཐ་སྙད་ཀྱི་རྒྱུར་བརྟགས་པ་ཡིན་གྱི། ཐ་སྙད་ཀྱི་རྒྱུ་མཚན་ཉིད་ནི་དེ་ལས་ཆོས་གཞན་ཡིན་ནོ་ཞེས་བྱ་བ་དང༌། གཏན་ཚིགས་ཉིད་ཀྱི་དཔེས་བསྟན་ཟིན་ཏོ། །འདི་ལ་སློབ་དཔོན་ཆོས་མཆོག་འཆད་པ་ནི་རྨོངས་པ་ལ་སྣང་བ་མི་དམིགས་པ་ཐ་སྙད་དུ་བྱ་བ་དཔོག་པས་མེད་པར་ངེས་ཀྱང༌།

མ་རྨོངས་པ་ལ་ནི་དེ་ཉིད་དོན་འགོག་པའི་ཁྱབ་བྱེད་མི་དམིགས་པར་གྱུར་པས་མེད་པའི་ཐ་སྙད་ངེས་སོ་ཞེས་སོ། །དོན་མེད་པའི་ཐ་སྙད་འཐད་པ་ལ་ལྟོས་ག་ལས་ཞེ་ན། དེ་ཡང་རྣམ་པ་ལྔས་སྟོན་ཏེ། མཁས་པ་ཡང་མི་དམིགས་པའི་གཏན་ཚིགས་ལ་ལྟོས་པ་ཁོ་ནས་དོན་མེད་པར་ངེས་པ་དང༌། ཤེས་པ་མེད་པར་ངེས་པ་གཏན་ཚིགས་ལ་ལྟོས་པར་མ་ངེས་པ་དང༌། དོན་མེད་པར་ངེས་པ་ཉིད་ཐ་སྙད་དུ་གཞག་པའི་རྒྱུ་དང༌། ཐ་སྙད་དུ་བྱ་བ་དཔགས་པ་ལ་བལྟོས་ནས་མེད་པར་ངེས་པ་ཉིད་རྨོངས་པར་གཞག་པའི་རྒྱུ་དང༌། དོན་མེད་པར་ངེས་པའི་ཐ་སྙད་མངོན་སུམ་གྱིས་བྱེད་པར་མི་ནུས་པའི་འཐད་པའོ། །དང་པོ་ནི་ལྟར་རུང་བ་ཡོད་པ་ལ་དམིགས་པར་བྱ་བ་ཉིད་ཀྱིས་ཁྱབ་ལ། དེ་མེད་པ་ནི་ཤེས་པ་མེད་པར་ངེས་པ་ཁོ་ནས་གྲུབ་སྟེ། ཤེས་བྱའི་ ༼༧༩༽ ཆོས་དམིགས་པར་བྱ་བ་དང༌། ཤེས་པའི་རང་བཞིན་དམིགས་པར་བྱེད་པ་དག་ཐ་སྙད་ཀྱང་རྟོགས་པ་གཅིག་གི་ཡུལ་དུ་ངེས་པའི་ཕྱིར་རོ། །དེ་གྲུབ་པས་ཀྱང་དམིགས་པར་བྱ་བ་ཡོད་པ་འགོག་པ་ཡིན་པས་དོན་མེད་པར་ངེས་པ་ནི་ཁྱབ་བྱེད་མེད་པར་ངེས་པ་སྔོན་དུ་འགྲོ་བ་གྲུབ་བོ་ཞེས་བྱ་བའི་དོན་སྤྱིར་རྣམ་པར་གཞག་པ་དང༌། བདག་ཉིད་འགོག་པ་ལ་ཡང་ཁྱབ་བྱེད་བཀག་པར་ངེས་པ་སྔོན་དུ་སོང་བས་ཁྱབ་པ་བསྟན་པ་དང༌། ཐ་དད་པ་འགོག་པ་ཁོ་ན་ལ་སྣང་བ་མི་དམིགས་པ་ཁྱད་པར་ཅན་དུ་བརྗོད་པའི་རྒྱུ་བསྟན་པ་གསུམ་གྱིས་བསྟན་ཏོ། །གཉིས་པ་ནི་ཤེས་པ་ཡོད་པ་ནི། དམིགས་པར་བྱ་བ་ལ་མི་འཁྲུལ་པས་གཅིག་ཏུ་ངེས་པའི་ཤེས་པ་མྱོང་བ་ཉིད་ཀྱིས་དགག་པ་གྲུབ་བོ་ཞེས་བྱ་བའོ། །གསུམ་པ་ནི་རྟགས་ལས་མེད་པར་ངེས་པ་སྐྱེས་ཀྱང་སྒྲོ་འདོགས་ཆོད་ཟིན་པའི་དོན་ལ་འཇུག་པ་དང༌། མྱོང་བའི་རྗེས་སུ་འབྲང་པར་ངེས་པའི་ཕྱིར་ཏེ། མངོན་སུམ་ལ་ལྟར་རུང་གི་བུམ་པས་དབེན་པར་སྣང་བས་དེ་མེད་དེ་ཞེས་ངེས་པས་ན། རྟོགས་ཟིན་པ་རྟོགས་པར་བྱེད་པ་དང༌། བསམ་པས་ཀྱང་རློམ་པས་ཐ་སྙད་དུ་གཞག་གོ་ཞེས་བྱ་བའོ། །བཞི་པ་ནི་ཐ་སྙད་དུ་བྱ་བ་དཔགས་པས་མེད་པར་ངེས་པ་ནི་རྨོངས་པ་ཡིན་ཏེ།

ཐ་སྙད་ཀྱི་རྒྱུ་མཚན་ལ་འཁྲུལ་པའི་ཕྱིར་དང༌། མི་བདེན་པའི་སྒྲོ་འདོགས་པ་ལ་བལྟོས་པའི་ཕྱིར་རོ། །ཁྱབ་བྱེད་མེད་པས་ཁྱབ་བྱ་མེད་པར་རྟོགས་པའི་དངོས་པོའི་རྗེས་སུ་འབྲང་པའི་ཕྱིར་དང༌། རྒྱུ་མཚན་དང་རྒྱུ་མཚན་ཅན་ལ་མ་འཁྲུལ་པས་རྨོངས་པ་མ་ཡིན་ནོ་ཞེས་བྱ་བའོ། ། 

༼༨༠༽ ལྔ་པ་ནི་མེད་པའི་ཐ་སྙད་ནི་མངོན་སུམ་གྱིས་བྱེད་པར་མི་ནུས་ཏེ། མེད་པའི་དོན་དམིགས་པ་དང༌། ཡོད་པའི་དོན་མ་དམིགས་པས། བྱེད་པར་མི་འཐད་པའི་ཕྱིར་ཏེ། དམིགས་པའི་ཡུལ་དུ་བྱ་བའི་རང་བཞིན་མེད་དང༌། མེད་པ་ལ་འཁྲུལ་པའི་ཕྱིར་རོ། །ཡོད་པའི་ཐ་སྙད་ནི་ཡོད་པའི་རང་བཞིན་དམིགས་པས་བྱེད་པ་མི་འགལ་ལོ་ཞེས་བྱ་བའོ། །འདི་ཡང་མི་འཐད་མོད་ཀྱི། གཞུང་མང་བར་འགྱུར་བས་སུན་འབྱིན་པ་ནི་མི་བྲིའོ། །དེ་ལྟར་སྒྲུབ་བྱེད་དགོད་པ་དང༌། སྒྲ་ལས་བྱུང་བའི་ཚད་མ་གཞན་གྲུབ་པ་དང༌། དོན་གྱིས་གོ་བའི་ཚད་མ་གཞན་གྲུབ་པས་གནོད་པ་ཡང་མེད་པར་བསྟན་པས་གྲངས་མང་བ་བཀག་ནས། ཉུང་བ་འགོག་པའི་དོན་དུ་རྒོལ་བ་དགོད་པ་ནི་1$0000300གཞན་དག1$0000270་ཅེས་བྱ་བའོ། །དེ་ལ་དང་པོ་ཁས་བླངས་པས་རྗེས་སུ་དཔག་པ་ཚད་མར་བསྒྲུབ་པ་ན། རྟགས་གསུམ་གྱི་རྗེས་སུ་དཔག་པའི་གཞལ་བྱ་བདེན་པར་ཁས་བླངས་པས་དེ་ཚད་མ་ཉིད་འགོག་པ་ལ་གནོད་དོ་ཞེས་སྟོན་པ་ནི་ཚད་དང་ཅིག་ཤོས་ཞེས་བྱ་བ་ལ་སོགས་པའོ། 1$0000300།ཚད་དང་ཅིག་ཤོས་སྤྱི་གཞག་1$0000270ཅེས་བྱ་བས་ནི་རང་བཞིན་གྱི་རྟགས་ཀྱིས་བསྐྱེད་པའི་ཉན་པ་པོའི་ཤེས་པ་ཚད་མར་ཁས་བླངས་པར་སྟོན་ཏོ། 1$0000300།གཞན་བློ་རྟོགས་པར་བྱེད་ཕྱིར་དང་1$0000270ཞེས་བྱ་བས་ནི་འབྲས་བུའི་རྟགས་ལས་བྱུང་བ་འཆད་པ་པོའི་ཤེས་པ་ཚད་མར་ཁས་བླངས་པར་སྟོན་ཏོ། 1$0000300།འགའ་ཞིག་འགོག་པར་བྱེད་ཕྱིར་ཡང་1$0000270ཞེས་བྱ་བས་ནི་མི་དམིགས་པའི་རྟགས་ལས་བྱུང་བ་འཆད་པ་པོ་དང༌། ཉན་པ་པོ་གཉི་གའི་ཤེས་པ་ཚད་མར་ཁས་བླངས་པར་སྟོན་ཏོ། །དེ་ལ་དང་པོ་ཉན་པ་པོའི་བློ་ཚད་མར་ཁས་བླངས་པ་འཆད་པ་ནི་1$0000300དེ1$0000270་ཞེས་བྱ་བ་ལ་སོགས་པའོ། ། ༼༨༡༽ འདི་ཡང་ལྔས་སྟོན་ཏེ། ཉེར་བར་བསྟན་པའི་རང་བཞིན་དང༌། ཉེ་བར་བསྟན་པའི་རྒྱུ། ཉེ་བར་བསྟན་པའི་དགོས་པ་དང༌། ཉེ་བར་བསྟན་པའི་ཤུགས་ཀྱིས་གདོན་མི་ཟ་བར་ཁས་བླངས་པའི་དོན་དང༌།

དེ་ཁས་མི་ལེན་ན་ཉེ་བར་བསྟན་པ་འགལ་བའོ། །དེ་ཡང་1$0000300མངོན་སུམ་ཁོ་ན་1$0000270ཞེས་བྱ་བ་ནས་1$0000300སྨྲ་བ་ན་1$0000270ཞེས་བྱ་བའི་བར་གྱིས་ནི་དང་པོའོ། །1$0000300དེ1$0000270་ཞེས་བྱ་བ་ལས་1$0000300དམིགས་ནས་1$0000270ཞེས་བྱ་བའི་བར་གྱིས་ནི་གཉིས་པ་སྟོན་ཏོ། །1$0000300ཇི་ལྟར་1$0000270ནས་1$0000300ཕྱིར་1$0000270གྱི་བར་གྱིས་ནི་གསུམ་པའོ། །ཆོས་མཐོང་བ་ནས་མ་འདས་སོའི་བར་གྱིས་ནི་བཞི་པའོ། །དེ་ཡང་ཞེས་བྱ་བ་ལ་སོགས་པ་ནི་ལྔ་པའོ་དོན་དེ་ལྔ་བརྗོད་པས་ཀྱང༌། འདི་ལྟར་གྲུབ་པར་འདོད་པ་ཡིན་ཏེ། མི་འཁྲུལ་པ་དང་དེའི་ཡུལ་གྱི་རང་བཞིན་ཁྱབ་པ་ཉིད་ཉེ་བར་བསྟན་པར་བྱ་བ་ཡིན་པར་བསྟན་པ་དང༌། དེ་ཡང་དཔེ་ལ་ཚད་མས་ངེས་པ་དང༌། དེ་ངེས་པས་ཀྱང་ཉན་པ་པོའི་འཇུག་པའི་ཡུལ་བདེན་པར་གྲུབ་པ་དང༌། དེའི་གཞན་བྱ་འགོག་ན་ཉེ་བར་བསྟན་པའི་དོན་ལྡོག་པ་སྟེ། རིམ་པ་བཞིན་ནོ། །འདི་ལ་སློབ་དཔོན་ཆོས་མཆོག་འདི་ལྟར་འཆད་དོ། །འདིས་ནི་འཆད་པ་པོའི་ཤེས་པ་ཚད་མར་བསྟན་ཏོ། །དེ་ཡང་ལྔ་སྟེ། ཉེ་བསྟན་རང་བཞིན་དང༌། རྒྱུ་དང༌། དགོས་པ་དང༌། ཉེ་བར་བསྟན་པའི་ཡུལ་གྲུབ་ན་རྗེས་དཔག་ཚད་མར་གྲུབ་པ་དང༌། མ་གྲུབ་ན་ཉེ་བར་བསྟན་པ་འགལ་བའོ། །དེས་ཀྱང་འདི་ལྟར་གྲུབ་པར་འདོད་དེ། སྤྱིའི་གཞག་པ་ཉེ་བར་བསྟན་པའི་དོན་ཡིན་པ་དང༌། ཉེ་བར་བསྟན་པའི་དོན་དེ་མངོན་སུམ་གྱིས་མ་གྲུབ་པ་དང༌། མངོན་སུམ་གྱིས་གྲུབ་པ་ཉེ་བར་བསྟན་པའི་ ༼༨༢༽ དོན་དུ་མི་འཐད་པ་དང༌། དེས་ན་རྗེས་དཔག་གི་དོན་དུ་གྲུབ་པ་དང༌། དེ་སྤོང་ན་ཉེ་བར་སྟོན་པ་ལ་གནོད་པའོ། །དེ་ཡང་རིམ་པ་བཞིན་སྦྱར་རོ། །འདི་ནི་མི་འཐད་དེ། ཤེས་པའི་གསལ་བ་འགའ་ལ་མི་སླུ་དམིགས་པས་སྤྱིའི་ཁྱབ་པ་མི་འགྲུབ་ན། ཚད་མ་གཅིག་གི་འཇུག་པས་ཕུང་པོ་གསུམ་པ་སེལ་བ་སློབ་དཔོན་དང༌། རང་ཉིད་ཀྱིས་བཤད་པ་མི་འཐད་པ་དང༌། གཏན་ཚིགས་ཀྱི་ཁྱབ་པ་མངོན་སུམ་གྱིས་ནམ་ཡང་མི་འགྲུབ་པས་རྟག་ཏུ་རྗེས་སུ་དཔག་པས་ངེས་ན།

ཐུག་པ་མེད་པར་ཐལ་བའི་ཕྱིར་རོ། །ཉེ་བར་བསྟན་པའི་དོན་ཆོས་མཐུན་པའི་རྗེས་སུ་དཔག་པའི་ཡུལ་ཡང་མ་ཡིན་ཏེ། ཆོས་ཅན་མ་མཐོང་བ་མཐའ་དག་མ་གྲུབ་པའི་ཕྱིར་དང༌། གང་དངོས་པོ་འཛིན་པའམ། དངོས་པོ་མེད་ན་མི་འབྱུང་བ་དེ་ནི་མི་སླུ་བ་ཡིན་ཏེ། སྔོན་མཐོང་བ་བཞིན་ནོ་ཞེས་ཁྱབ་པ་རྟོགས་པའི་ཤེས་པ་དང༌། མཐོང་བའི་དངོས་པོ་འཛིན་པ་དང༌། དངོས་པོ་དང་འབྲེལ་པ་དག་ཀྱང་འཛིན་པ་དང༌། འབྲེལ་པ་ཉིད་ཀྱིས་མི་སླུ་བ་ཡིན་ནོ་ཞེས་བསྒྲུབ་བྱ་རྟོགས་པའི་ཤེས་པ་དག་ཁྱད་པར་མེད་པའི་ཕྱིར་དང༌། འདི་ཁྱབ་པ་ཉིད་ཀྱང་མངོན་སུམ་གྱིས་མ་གྲུབ་པས་མི་འགྲུབ་པའི་ཕྱིར་རོ། །གལ་ཏེ་འདིའི་ཁྱབ་པ་ནི་དངོས་པོ་འཛིན་པ་ཉིད་དམ། དངོས་པོ་དང་འབྲེལ་པ་ཉིད་ལ་ཐོབ་པར་བྱེད་པའི་རྒྱུ་མཚན་གཞན་ལ་མི་རྟོགས་པས་ཁྱབ་པ་གྲུབ་པ་དང༌། དེ་ཡོད་ཀྱང་མི་སླུ་བ་མེད་ན་དེ་དང་འགལ་བས་ཁྱབ་བྱེད་འགལ་བ་དམིགས་པས་འགྲུབ་ན། འོ་ན་འཛིན་པ་དང་འབྲེལ་པ་ལ་མི་སླུ་བའི་གཞན་ལ་ལྟོས་པ་མེད་པའི་རྒྱུ་མཚན་གྱིས་ཁྱབ་པ་ཉིད་མངོན་སུམ་གྱིས་གྲུབ་ན་སྤྱིའི་གཞག་པ་དེའི་ཡུལ་མ་ཡིན་པ་འགལ་ལོ། །དེས་སྟེ་ ༼༨༣༽ དེས་མ་གྲུབ་ན་ཁྱབ་བྱེད་འགལ་བ་དམིགས་པ་ཉིད་མེད་དེ། ཁྱབ་པ་ཉིད་མེད་པའི་ཕྱིར་རོ། །དེས་ན་འདི་ནི་བདག་ཅག་དཔྱོད་པས་ཁྱབ་པ་རྟོགས་པར་བྱེད་པའི་ཚུལ་ཁས་མ་བླངས་ཀྱང་རྗེས་སུ་དཔག་པའི་ཡུལ་ཉིད་དུ་འདོད་པ་ནི་མ་ཡིན་ནོ། །ངེད་ཀྱི་ལྟར་ན་དཔྱོད་པས་འདུ་བྱེད་བརྟག་པའི་མངོན་སུམ་དང་རྗེས་དཔག་གིས་ངེས་སམ། དཔྱོད་པ་ཉིད་ཀྱིས་ངེས་ཀྱང་གཞུང་འདི་མི་འགལ་ཏེ། གཞན་གྱི་ཁས་བླངས་པ་ལ་བལྟོས་ནས་བརྗོད་པའི་ཕྱིར་རོ། 1$0000300།ལུས་ཉིད་ནི་བློ་མ་ཡིན་ཏེ། དེ་གྲུབ་ཀྱང་བློའི་རྣམ་པར་བརྟགས་པ་ལ་ཐེ་ཚོམ་ཟ་བའི་ཕྱིར་རོ་1$0000270ཞེས་བྱ་བའི་དོན་ནི། བློ་ནི་ཆོས་ཅན། ལུས་ཀྱི་རང་བཞིན་མ་ཡིན་ཏེ། ལུས་རིག་པའི་མངོན་སུམ་གྱིས་བློ་ལ་ཡོད་པའི་ལྟར་རུང་གི་ཁྱད་པར་མ་དམིགས་པའི་ཕྱིར་རོ་ཞེས་བྱ་བའམ།

ཡང་ན་ལུས་ནི་བློའི་རང་བཞིན་མ་ཡིན་ཏེ། བློ་ལ་ཡོད་པའི་རྣམ་པའི་ཁྱད་པར་གྱི་བདག་ཉིད་དུ་མ་དམིགས་པའི་ཕྱིར་རོ་ཞེས་ཁྱབ་བྱེད་མི་དམིགས་པའམ། རང་བཞིན་མི་དམིགས་པའོ། །འདི་ནི་མ་ངེས་པ་ཡིན་ཏེ། ལུས་འཛིན་པའི་མངོན་སུམ་གྱིས། དེའི་བདག་ཉིད་མི་རྟག་པ་མི་དམིགས་པའི་ཕྱིར་རོ་ཞེ་ན་དེ་ཉིད་ཀྱི་ཕྱིར་ལྟར་རུང་གི་ཁྱད་པར་ཞེས་བྱ་བའི་ཁྱད་པར་བརྗོད་པའི་ཕྱིར་རྣམ་པར་རྟག་པའི་སྒྲ་སྦྱར་བའི་ཕྱིར་རོ། །འདིར་མི་རྟག་པ་ལ་ཡོད་པའི་ལྟར་རུང་གི་ཁྱད་པར་ནི་ལུས་ཀྱི་རྣམ་པ་ཁོ་ན་ཡིན་ལ། དེ་ལས་མ་རྟོགས་པའི་ལྟར་རུང་བའི་ཁྱད་པར་ནི་མི་རྟག་པ་ལ་མེད་པས་མ་ངེས་པ་མ་ཡིན་ནོ། །འོ་ན་བློ་ལ་ཡོད་པའི་ལྟར་རུང་གི་ཁྱད་པར་ཡང་ལུས་ཀྱི་རྣམ་པ་ཁོ་ན་ཡིན་པས་མ་གྲུབ་པ་ཡིན་ནོ་ཞེ་ན་མ་ཡིན་ཏེ་ ༼༨༤༽ བློའི་རྣམ་པའི་ཁྱད་པར་ནི་དགའ་བ་དང༌། གདུང་བ་དང༌། འདོད་པ་དང༌། སྡང་བ་ལ་སོགས་པ་ལུས་ཀྱི་རྣམ་པ་ལས་གཞན་ཡིན་པར་མངོན་སུམ་གྱིས་ཚོར་བའི་ཕྱིར་རོ། །འོ་ན་ཐག་རིང་པ་ནས་ཤིང་མངོན་སུམ་གྱིས་རྟོགས་ཀྱང་ཤ་པ་ལ་ཡོད་པའི་རྣམ་པའི་ཁྱད་པར་མ་རྟོགས་པས་མ་ངེས་སོ་ཞེ་ན། དེ་ཡང་མ་ཡིན་ཏེ། ཤིང་དང་ཤ་པའི་ཐ་སྙད་དུ་བྱ་བའི་དོན་ནི་ཆ་ཤས་ཚོགས་པ་ཡིན་གྱི་རྡུལ་ཕྲ་རབ་རེ་རེའམ། ཆ་ཤས་ཅུང་ཟད་ནི་མ་ཡིན་ནོ། །དེ་ལ་ཐག་རིང་པོ་ནས་ཤིང་གི་ཐ་སྙད་བྱ་བའི་དབྱིབས་ཀྱི་ཆ་སྣང་ཡང༌། ཤ་པའི་ཐ་སྙད་ཀྱི་ཡུལ་གྱི་དབྱིབས་ནི་མི་སྣང་སྟེ། ཤིང་གི་དབྱིབས་སུ་བརྗོད་པ་དེ་ཉིད་མི་སྣང་བའི་ཆ་གཞན་ལྡན་པའི་ཤ་པའི་དབྱིབས་སུ་བརྗོད་པར་བྱ་བའི་ཕྱིར་ཏེ། དེ་དོན་གཞན་མི་སྣང་བ་ཡིན་པས་མི་འགལ་ལོ། །སྣང་བའི་ཆ་དང་ཐ་མི་དད་པའི་ཤ་པའི་ཐ་སྙད་ཀྱི་རྒྱུ་མཚན་ནི་སྣང་བ་ཁོ་ན་ཡིན་པས་ཅི་ལྟར་མ་ངེས། འོན་ཀྱང་སྣང་བའི་རྒྱུ་མཚན་ཙམ་གྱིས་ཤ་པའི་ཐ་སྙད་ཀྱི་རྒྱུ་མཚན་ཚང་བ་མ་ཡིན་པས་ཐ་སྙད་ཀྱི་རྒྱུ་མཚན་གཞན་མི་སྣང་བར་ཟད་དོ། །འོ་ན་དངོས་སུ་ཐུན་མོང་གི་མ་ངེས་པ་མ་ཡིན་མོད།

དེའི་སྣང་བའི་ཁྱད་པར་མི་སྣང་ཡང་སྣང་བའི་བདག་ཉིད་ཡིན་པ་ཅི་འགལ་ཞེ་ན། ས་ཕྱོགས་སུ་བུམ་པ་འགོག་པ་ན་ས་ཕྱོགས་སྣང་བའི་ཤེས་པ་ལ་བུམ་པ་མ་དམིགས་ཀྱང་ཡོད་པ་ཅི་འགལ་ཞེས་ཟེར་ན། ལན་ཅི་ཡོད། རང་བཞིན་ཁྱད་པར་མེད་པ་གཉིས་ལས་གཅིག་སྣང་བ་ན་གཞན་མི་སྣང་བ་ནི་འགལ་བས་སོ་ཞེ་ན། ཐ་དད་པ་ལྟར་རུང་བ་གཉིས་ལས་གཅིག་སྣང་བ་ན་གཞན་མི་སྣང་བ་འགལ་ན། ཐ་མི་དད་པའི་རྣམ་པ་ལྟར་རུང་གཉིས་གཅིག་སྣང་བ་ན་གཞན་མི་སྣང་བ་ནི་ཤིན་ཏུ་འགལ་བར་ ༼༨༥༽ གསལ་བས་ལྡོག་པ་ངེས་སོ། །དགག་པ་བསྒྲུབ་པ་ལ་བཞི་དངོས་པོར་མ་གྲུབ་པ་ཉེས་པ་མ་ཡིན་པས་བློ་ཆོས་ཅན་དངོས་པོར་མ་གྲུབ་པ་ནི་སྐྱོན་མ་ཡིན་ནོ། 1$0000300།འདི་འགའ་ཞིག་ཏུ་དགག་པ་བྱེད་པ་ཡང་1$0000270ཞེས་བྱ་བའི་དོན་ཡང༌། ལྟར་རུང་བའི་གཞི་ལས་གཞན་ལྟར་མི་རུང་བའི་གཞི་ལ་དགག་པ་བྱེད་པའོ། །དེས་ན་འགའ་ཞིག་ཏུ་ཞེས་ཁྱད་པར་དུ་བྱས་ཏེ། དེ་ལྟ་མ་ཡིན་ན་འགའ་ཞིག་ཏུ་ཞེས་བྱ་བའི་ཁྱད་པར་དོན་མེད་པས་སོ། །ལྟར་མི་རུང་བའི་གཞི་ལ་དགག་པ་བྱེད་པ་ཡང་རྣམ་པ་གཉིས་ཏེ། དངོས་པོ་འཛིན་པའི་མངོན་སུམ་གྱིས་དངོས་པོ་གཞན་རྣམ་པར་བཅད་པས་དགག་པ་བྱེད་པ་དང༌། དངོས་པོ་མེད་པ་ཉིད་རང་དབང་དུ་འཛིན་པའོ། །དང་པོ་ནི་མི་སྲིད་དེ། ལྟར་མི་རུང་བའི་གཞི་ལ་མངོན་སུམ་མི་འཇུག་པའི་ཕྱིར་དང༌། འཇུག་ན་གཞི་ལྟར་མི་རུང་བར་ཐལ་བས་སོ། །དེས་ན་གཉིས་པ་འདོད་དགོས་སོ། །དེའང་མི་འཐད་པ་ནི་1$0000300དོན་གྱི་ནུས་པ་ལ་ལྟོས་པས་མེད་པ་དེའི་ཡུལ་དུ་འགལ་བའི་ཕྱིར་རོ་1$0000270ཞེས་བྱ་བ་ལ་སོགས་པའོ། །འོ་ན་བསྐལ་པའི་དོན་ལ་མངོན་སུམ་མི་འཇུག་པས་དངོས་པོ་མེད་པར་རྟོགས་སོ་སྙམ་ན། 1$0000300དེ་མེད་པ་ཡང་ཡིན་ལ་1$0000270ཞེས་བྱ་བ་ལ་སོགས་པའོ། །འདིར་ས་ཕྱོགས་ལ་འཇུག་པའི་མངོན་སུམ་ཉིད་བུམ་པ་ལས་མེད་པར་རྟོགས་སོ་ཞེས་རྟོག་པ་ལ། ལན་དུ་དེ་མེད་པ་ཡང་ཡིན་ལ་ཞེས་བྱ་བ་མི་འཐད་དེ།

དེ་ལྟ་ན་ཤེས་པ་མེད་པ་ཡང་མངོན་སུམ་གྱིས་མི་རྟོགས་པར་ཐལ་ཏེ། རྣམ་པ་གཅིག་ཏུ་ངེས་པའི་ཤེས་པ་རིག་པ་དེ་ཤེས་པ་གཞན་ལས་ ༼༨༦༽ ལོག་པའི་ཕྱིར་དེ་ལ་བལྟོས་ཏེ་མངོན་སུམ་མེད་པ་ཡིན་པས་དེས་རྟོགས་པ་འགལ་བར་ཐལ་བའི་ཕྱིར་རོ། །ཡང་བྲམ་ཟེ་ཆེན་པོ་འདི་འགའ་ཞིག་ཏུ་དགག་པ་བྱེད་པ་ཡང་སྟེ། དགག་པ་དངོས་སུ་རྟོགས་པའི་སྒོ་ནས། གཞལ་བྱ་ཉེ་བར་འཇོག་པ་ཡང་1$0000300མངོན་སུམ་གྱིས་ནི་བྱ་བར་འོས་པ་མ་ཡིན་ཏེ་1$0000270ཞེས་འཆད་དོ། །དེའི་བསམ་པ་ནི་རང་གིས་དགག་པ་དངོས་སུ་རྟོགས་པའི་སྒོ་ནས། གཞལ་བྱ་དངོས་པོའམ་དངོས་པོ་མེད་པ་ནི་རྗེས་སུ་དཔག་པ་ཁོ་ན་ཡིན་ཏེ། མངོན་སུམ་ནི་རང་ཉིད་དགག་པ་མི་འཛིན་པ་དང༌། དེས་བསྐྱེད་པའི་ངེས་ཤེས་ཀྱང་རང་གིས་དགག་པ་རྟོགས་ཀྱང་གཞལ་བྱ་འཇོག་པའི་ཚད་མ་མ་ཡིན་པས་སོ། །གལ་ཏེ་མངོན་སུམ་གྱི་དགག་པ་རྟོགས་ན་དགག་པའི་དོན་ནི་དངོས་མེད་ཡིན་པས་ཕན་འདོགས་པ་མེད་པ་དེ་ཇི་ལྟར་མ་འཁྲུལ་པའི་ཡུལ་ཡིན། དོན་འདི་ཉིད་ལ་བསམས་ནས་དགག་པ་གང་ཇི་སྙེད་པ་དེ་ཐམས་ཅད་ནི་མི་དམིགས་པ་ལས་ཡིན་ནོ་ཞེས་ཀྱང་བཤད་དོ་ཞེས་ཟེར་རོ། །འདི་ནི་མི་འཐད་དེ། རང་ཉིད་དགག་པ་རྟོགས་པར་བྱེད་པས་ཅི་བྱ་སྟེ། འབྲས་བུ་ངེས་ཤེས་ཀྱིས་དགག་པ་ལ་མངོན་སུམ་ཚད་མར་འཐད་པས་སོ། །རང་ཉིད་དགག་པ་རྣམ་པ་དང་མ་འབྲེལ་པས་ནི། ཕ་རོལ་ལ་ཆད་པ་མེད་དེ། ཚད་མ་གཞན་མེད་ཀྱང་མེད་པ་ལ་མངོན་སུམ་ཚད་མར་གྲུབ་པའི་ཕྱིར་རོ། །རྣམ་པ་གཅིག་ཏུ་དགག་པའི་དོན་སྒྲོ་བཏགས་ནས། མངོན་སུམ་གྱིས་དངོས་པོ་གཞན་མ་གྲུབ་པར་ངེས་ན་འགལ་བ་ཅི་ཡོད། དེ་མེད་པའི་རྣམ་པ་སྒྲོ་འདོགས་ཀྱི་ཡུལ་ཡིན་པ་ལ་མི་གནོད་པའི་ཕྱིར་རོ། །དོན་གྱི་ནུས་པ་ལས་སྐྱེས་པ་ལ་རྟག་ཏུ་དོན་ཁོ་ན་ ༼༨༧༽ སྣང་བ་མ་ངེས་ཏེ། ཟླ་བའི་ནུས་པ་ལས་སྐྱེས་པ་ལ་གཉིས་ཀྱི་རྣམ་པ་སྣང་བའི་ཕྱིར་རོ། 1$0000300།མཐོན་པ་དེ་དོན་ཡིན་ནམ་ཤེས་པ་ཡིན། དོན་ཡིན་ནོ་ཞེ་ན།

དོན་ཐམས་ཅད་མངོན་སུམ་ཡིན་པའི་ཕྱིར། 1$0000270ཐམས་ཅད་ཐམས་ཅད་ཀྱི་མངོན་སུམ་དུ་ཐལ་བར་འགྱུར་རོ་ཞེས་བྱ་བའི་དོན་སློབ་དཔོན་ཆོས་མཆོག་འཆད་པ་ནི། གལ་ཏེ་མཐོང་བ་དོན་གྱི་ཆོས་ཡིན་ལ་དེ་མི་སླུ་བའི་གཏན་ཚིགས་སུ་བྱེད་ན་དེའི་ཚེ་དོན་ཡོད་པ་ཉིད་གཏན་ཚིགས་སུ་འགྱུར་ཏེ། མཐོང་བ་གཏན་ཚིགས་སུ་བླངས་ན་མཐོང་བའི་ཡོད་པ་ཉིད་དེར་བླངས་པ་ཡིན་ལ་མཐོང་བའི་ཡོད་པ་ཡང་དོན་གྱི་ཡོད་པ་ཡིན་པའི་ཕྱིར་རོ། །དེ་ལྟ་ན་མཐོང་བའི་དོན་ནི་ཡོད་པས་ཐོབ་པར་བྱ་བ་ཡིན་ནོ་ཞེས་བྱས་པ་ན་ཐོབ་བྱ་ལོག་ན་ཡོད་པ་ལྡོག་པས་ལྐོག་ཏུ་གྱུར་པ་ཐོབ་བྱ་མ་ཡིན་པ་ནི་མེད་པར་འགྱུར་རོ། །དེ་ལྟ་ན་ཡོད་པ་ལ་ལྐོག་ཏུ་མ་གྱུར་པས་ཁྱབ་པ་ན་ཐམས་ཅད་ཐམས་ཅད་ཀྱི་མངོན་སུམ་དུ་འགྱུར་རོ་ཞེས་སོ། །དེ་ནི་མི་འཐད་དེ། གཞལ་བྱ་དང་འབྲེལ་པ་མི་སླུ་བའི་རྒྱུ་མཚན་དུ་ཁས་ལེན་པ་ལ་ཡང་དེ་བཞིན་དུ་ཐལ་ལོ། །དེར་ཡང་འབྲེལ་པ་ཞེས་བྱ་བ་གཞལ་བྱའི་ཆོས་སམ། ཚད་མའི་ཆོས་གཉི་ག་ལྟར་ཡང་འབྲེལ་པ་རྒྱུ་མཚན་དུ་བླངས་པ་ན། དེའི་ཡོད་པ་རྒྱུ་མཚན་དུ་བཟུང་བ་ཡིན་ལ། འབྲེལ་པའི་ཡོད་པ་ཡང་འབྲེལ་པ་ཅན་གྱི་ཡོད་པ་ལས་ཐ་མི་དད་པས་ཤེས་པ་དང་ཤེས་བྱའི་ཡོད་པ་ཉིད་རྟགས་སུ་བསྟན་པར་འགྱུར་རོ། །དེ་ལྟ་ན་ཡོད་པ་ལ་མི་སླུ་བས་ཁྱབ་པས་མི་སླུ་བ་མེད་པ་རྣམས་ཡོད་པ་ཉིད་ལྡོག་གོ །དེ་ལྟ་ན་དོན་ཐམས་ཅད་ཐོབ་པར་བྱ་བའམ། བྱེད་པ་ཡིན་པའི་ཕྱིར་ཐམས་ ༼༨༨༽ ཅད་ཐམས་ཅད་ཀྱིས་ཐོབ་པར་འགྱུར་རོ། །ཞེས་མཚུངས་སོ། །དེས་ན་འདི་ནི་གཞུང་ལ་ཇི་སྣང་བ་བཞིན་བཤད་པར་བྱ་སྟེ། སླ་བར་ཟད་དོ། །ཕྱིའི་རྣམ་བཞག་བཤད་ཟིན་ཏོ། །ཡང་ན་དང་པོ་དགོས་པ་གཉིས་བཤད་ནས། འདིའི་དབྱེ་བ་སྟོན་པའོ། །དེའང་གཉིས་ཏེ་མདོར་བསྟན་པ་དང་རྒྱས་པར་བཤད་པའོ། །དང་པོ་ཡང་ཅེས་བྱ་བའོ་ཞེས་བྱ་བའི་བར་གྱིས་མང་བ་དགག་པ་མདོར་བསྟན་ལ། འདི་དག་གིས་དོན་ཡོངས་སུ་བཅད་ནས་ཞེས་བྱ་བའི་ཚིག་གིས་ཉུང་བ་དགག་པ་མདོར་བསྟན་ཏོ། །རྒྱས་པར་བཤད་པ་ཡང་སྒྲུབ་བྱེད་དགོད་པ་དང༌།

གནོད་པ་སྤང་བ་རྣམ་པ་གཉིས་ཏེ། གསུམ་གྱིས་མང་བ་དགག་པ་བཤད་ལ། ཁས་བླངས་པ་དང་དངོས་པོའི་ཚད་མ་གཉིས་ཀྱིས་ནི་ཉུང་བ་དགག་པ་རྒྱས་པར་བཤད་པ་ཡིན་ནོ། །མངོན་སུམ་གྱི་ཐུན་མོང་གི་མཚན་ཉིད་སྟོན་པ་ནི། དེ་ལ་མངོན་སུམ་རྟོག་བྲལ་མ་འཁྲུལ་བ་ཞེས་བྱ་བ་ལ་སོགས་པའོ། །འདི་ཡང་རྣམ་པ་བཞིས་གཏན་ལ་དབབ་སྟེ། མཚོན་བྱ་དང་མཚན་ཉིད་བསྒྲུབ་པ་དང་རྗེས་སུ་བརྗོད་པའི་ཚུལ་དང༌། མཚན་ཉིད་ཉེ་བར་བཟུང་བའི་དགོས་པ་དང༌། མཚན་ཉིད་ཀྱི་ངོ་བོ་དང༌། མཚན་ཉིད་ཀྱི་དོན་ལ་གཞན་གྱི་ལོག་པར་རྟོགས་པ་སྤང་བའོ། །དང་པོ་ནི། སློབ་དཔོན་ཆོས་མཆོག་ན་རེ། མངོན་སུམ་ཞེས་བྱ་བའི་མཚོན་བྱ་ནི་རྗེས་སུ་བརྗོད་པ་ཙམ་ཡིན་ཏེ། རྟོག་པ་དང་བྲལ་བ་དང་མ་འཁྲུལ་བར་མ་གྲུབ་པ་དེ། སྒྲུབ་པའི་ཡན་ལག་ཏུ་གྲུབ་ཟིན་པ་ཉིད་ཡང་བཟླས་ཏེ་བརྗོད་པ་ནི་རྗེས་སུ་བརྗོད་པའི་ཕྱིར་རོ། །མཚན་ཉིད་ནི་སྒྲུབ་པ་ ༼༨༩༽ ཡིན་ཏེ་རྗེས་སུ་བརྗོད་པར་བྱ་བའི་དོན་དང་འབྲེལ་པར་མ་གྲུབ་པ་ནི་སྒྲུབ་པ་ཡིན་པའི་ཕྱིར་རོ་ཞེས་ཟེར་རོ། །འདི་ལ་སློབ་དཔོན་ཀ་མ་ལ་ཤི་ལ་ན་རེ། དེ་ལྟ་ན་ནི་སྒྲུབ་པ་དང་རྗེས་སུ་བརྗོད་པ་མི་འཐད་དེ། མཚོན་བྱ་དང་མཚན་ཉིད་ཕྱིན་ཅི་ལོག་ཏུ་གྲུབ་པར་ཐལ་བའི་ཕྱིར་རོ། །འཇིག་རྟེན་ན་མཚན་ཉིད་ནི་སྒྲུབ་བྱེད་དུ་གྲགས་ལ་མཚོན་བྱ་ནི་བསྒྲུབ་བྱར་གྲགས་ཏེ། གང་གཡོ་བ་དེ་ནི་མྱ་ངན་འཚང་ཡིན་ནོ། །ཞེས་མྱ་ངན་འཚང་མ་གྲུབ་པ་དེ་གཡོ་བར་རབ་ཏུ་གྲུབ་པས་སྒྲུབ་པར་དམིགས་པའི་ཕྱིར་རོ་ཞེས་ཟེར་བའི་སྐྱོན་དུ་ཡང་མི་འགྱུར་ཏེ། འདིར་ནི་མཚན་ཉིད་གཏན་ལ་འབེབས་པའི་གནས་སྐབས་ཡིན་པས་སོ། །གནས་སྐབས་ནི་གཉིས་ཏེ། གཏན་ལ་འབེབས་པ་དང་དེས་ཐ་སྙད་དུ་བྱེད་པའོ། །དང་པོ་ནི་དཔེར་ན་ཀུན་ཏུ་རྒྱུའི་མཚན་ཉིད་གང་ཡིན་མི་ཤེས་པ་ལ། ཀུན་ཏུ་རྒྱུ་འདིའི་རྟགས་ནི་གཙུག་ཕུད་དོ། །ཞེས་མཚོན་བྱ་ཀུན་ཏུ་རྒྱུ་རྗེས་སུ་བརྗོད་ནས་གཙུག་ཕུད་སྒྲུབ་པ་ཡིན་ནོ། །གཉིས་པ་ནི་ཡུལ་གཞན་དུ་སོང་ནས་འདི་གང་ཡིན་ཞེས་རྟོག་པ་ན།

གཙུག་ཕུད་ཡོད་པས་ཀུན་ཏུ་རྒྱུ་ཡིན་ནོ་ཞེས་གཙུག་ཕུད་རྗེས་སུ་བརྗོད་ནས་ཀུན་ཏུ་རྒྱུ་སྒྲུབ་པ་ཡིན་ནོ། །དེས་ན་འདིར་མཚན་ཉིད་གཏན་ལ་འབེབས་པས་མཚོན་བྱ་གྲུབ་པ་མི་འགལ་ལོ་ཞེས་ལན་འདེབས་སོ། །སློབ་དཔོན་ཀ་མ་ལ་ཤི་ལ་སོགས་པ་ན་རེ་ནི། མངོན་སུམ་ཞེས་བྱ་བའི་མཚོན་བྱ་ནི་སྒྲུབ་པ་ཡིན་ལ་མཚན་ཉིད་ནི་རྗེས་སུ་བརྗོད་པ་ཡིན་ཏེ། མངོན་སུམ་ཞེས་བྱ་བ་མ་གྲུབ་ན་དེ་རྟོག་པ་དང་བྲལ་ཞིང་མ་འཁྲུལ་པའོ། །ཞེས་རང་གི་ལུགས་ཉེ་བར་བརྗོད་དོ། ། 

༼༩༠༽ འདི་ལ་སློབ་དཔོན་ཆོས་མཆོག་སུན་འབྱིན་པ་ནི། དེ་ལྟ་ན་འཇིག་རྟེན་པ་དང་འགལ་བ་དང༌། རིགས་པ་དང་འགལ་བ་གཉིས་སོ། །དང་པོ་ནི་འཇིག་རྟེན་ན་མཚན་ཉིད་གཏན་ལ་འབེབས་པ་ན་དེ་བསྒྲུབ་པར་གྲགས་པའི་ཕྱིར་ཏེ། ཀུན་ཏུ་རྒྱུ་ལ་གཙུག་ཕུད་བཞིན་ནོ། །གཉིས་པ་ནི་ཅི་མཚན་ཉིད་དེ་གཞི་ལ་གྲུབ་བམ་འོན་ཏེ་གཞི་མེད་པར་ཐ་མ་ནི་མ་ཡིན་ཏེ་ཆོས་ཙམ་ཚད་མས་མི་རྟོགས་པའི་ཕྱིར་རོ། །དང་པོ་ལྟར་ན་གཞི་ཡང་སྔར་མཚན་ཉིད་དང་དུས་མཉམ་པར་གྲུབ་པས་མཚན་ཉིད་ཀྱིས་བསྒྲུབ་ཏུ་ཅི་ཡོད་ཅེས་བརྗོད་དོ། །སུན་འབྱིན་པ་འདི་ཡང་ཡང་དག་པ་མ་ཡིན་ཏེ། ཀུན་ཏུ་རྒྱུའི་མཚན་ཉིད་ནི་གཙུག་ཕུད་མ་ཡིན་པས་དེ་མ་གྲུབ་ཀྱང་ཀུན་ཏུ་རྒྱུ་ཉིད་དུ་བྱེད་པའི་ཆོས་ཀྱིས་ཀུན་ཏུ་རྒྱུར་གྲུབ་མོད། མཚན་ཉིད་མེད་པར་མཚོན་བྱ་གྲུབ་པ་གང་དུ་མཐོང༌། སྐྱེས་བུ་ཙམ་ལ་ཀུན་ཏུ་རྒྱུའི་མཚན་ཉིད་སྒྲུབ་པ་ནི་མཚོན་བྱ་ལ་མཚན་ཉིད་བསྒྲུབ་པ་ཡང་མ་ཡིན་ནོ། །གཞན་ཡང་གཞི་མེད་པར་མཚན་ཉིད་མི་འགྲུབ་པས་མཚན་ཉིད་གྲུབ་པ་མཚོན་བྱ་གྲུབ་པ་ལ་ལྟོས་ན་ཐ་སྙད་དུ་བྱེད་ཚེ་ཡང་མཚོན་བྱ་མ་གྲུབ་པར་མཚན་ཉིད་མི་འགྲུབ་པར་ཐལ་ལོ། །གཞན་ཡང་མཚོན་བྱ་མངོན་སུམ་ཉིད་ནི་མཚན་ཉིད་ཀྱི་རྟེན་ཡང་མ་ཡིན་ཏེ། འོན་ཀྱང་མཚོན་བྱ་ཉིད་མཚན་ཉིད་ལ་བརྟེན་པའི་ཕྱིར་རོ། །མཚོན་བྱ་དང་མཚན་གཞི་ཡང་ཐ་དད་དེ། དུ་བ་དང་གཏན་ཚིགས་ཉིད་བཞིན་ནོ། །དེ་ལྟར་སློབ་དཔོན་ཀ་མ་ལ་ཤི་ལས་བརྗོད་པའི་སུན་འབྱིན་པ་ཡང་སློབ་དཔོན་ཆོས་མཆོག་ལ་མེད་ལ། སློབ་དཔོན་ཆོས་མཆོག་སུན་འབྱིན་པ་ ༼༩༡༽ ཡང་སློབ་དཔོན་ཀ་མ་ལ་ཤི་ལ་མེད་མོད་ཀྱི། གཉི་ག་ཐུན་མོང་དུ་ཉེས་པ་གཞན་ཡོད་དོ། །འདི་ལྟར་གལ་ཏེ་མཚོན་བྱ་མངོན་སུམ་དང༌། མཚན་ཉིད་རྟོག་བྲལ་མ་འཁྲུལ་པ་དག་ལ་གྲུབ་པ་དང་མ་གྲུབ་པའི་དོན་གྱི་རང་བཞིན་གཉིས་མེད་ན། སྒྲུབ་པ་དང་རྗེས་སུ་བརྗོད་པའི་དོན་མི་འཐད་དོ། །འོན་ཏེ་ཡོད་ན་ཡང་མཚན་ཉིད་དང་མཚོན་བྱ་མི་འཐད་དེ།

བྱས་པ་དང་མི་རྟག་པ་དག་ཀྱང་དེ་ལྟར་ཐལ་བའི་ཕྱིར་རོ། །ཡང་འཆོལ་པར་ཐལ་ཏེ། མངོན་སུམ་གྱིས་ཀྱང་རྟོག་བྲལ་མཚོན་པར་ཐལ་ལོ། །ཡང་ན་ཐུག་པ་མེད་དེ་རྟོག་བྲལ་ལ་མཚོན་བྱེད་ཡང་དང་དེ་ལ་ཡང་གཞན་དགོས་པའི་ཕྱིར་རོ། །དེས་ན་འདི་དག་ལ་སྒྲའི་སྤྱོད་ཡུལ་ཙམ་ལས་དོན་ཉིད་དུ་གྲུབ་པ་དང་མ་གྲུབ་པ་མེད་པས། མངོན་སུམ་གྲུབ་ལ་མཚོན་བྱེད་མ་གྲུབ་པ་དང༌། མཚོན་བྱེད་གྲུབ་ལ་མངོན་སུམ་མ་གྲུབ་པའི་ཕྱོགས་གཉི་ག་སུན་ཕྱུང་བ་ཡིན་ནོ། །འོ་ན་འདི་ཇི་ལྟ་བུ་ཞེ་ན། མིང་དང་མིང་ཅན་འབྲེལ་པར་བྱེད་པ་ཙམ་སྟེ། མངོན་སུམ་ཞེས་བྱ་བའི་མིང་གིས་དོན་ནི་རྟོག་པ་དང་བྲལ་ཞིང་མ་འཁྲུལ་པའོ་ཞེས་སོ། །འདིར་རྟོག་བྲལ་མ་འཁྲུལ་པ་དང༌། མངོན་སུམ་རྣམ་གྲངས་པ་ནི་མ་ཡིན་མོད་ཀྱི། འོན་ཀྱང་དོན་ལ་མངོན་དུ་བྱེད་པའི་ཆོས་བྱེད་པ་དང་བཅས་པ་ནི་བརྟགས་པ་ཡིན་ལ་དེའི་རྒྱུ་མཚན་ཡང་རྟོག་པ་དང་བྲལ་བ་དང་མ་འཁྲུལ་པའི་ཤེས་པ་ཡིན་པས་དེ་ཁོ་ནར་དཔྱད་ན་དོན་མངོན་དུ་བྱེད་པར་བརྟག་པར་བྱ་བ་ནི་རྟོག་བྲལ་མ་འཁྲུལ་པ་ཡིན་གྱི། རང་དབང་དུ་གྱུར་པའི་བྱེད་བཅས་མེད་པར་བསྟན་པའི་ཆེད་དུ་ཆོས་ཐ་དད་ཀྱང་གཅིག་ཏུ་ཉེ་བར་བཏགས་ནས་མིང་དང་མིང་ཅན་ ༼༩༢༽ འབྲེལ་པ་ཞེས་བྱ་བར་བསྙད་པར་མི་འགལ་ལོ། །འདི་ལ་སློབ་དཔོན་ཆོས་མཆོག་སུན་འབྱིན་པ་ནི། དེ་ལྟར་ན་སྐབས་སུ་མ་བབ་པ་དང༌། དགོས་པ་མེད་པ་དང༌། མིང་གི་དོན་མ་ཡིན་པ་གསུམ་མོ། །དང་པོ་ནི་ལོག་པར་རྟོགས་པ་བཞི་སེལ་བའི་སྐབས་སུ་མིང་དང་མིང་ཅན་གྱི་འབྲེལ་པ་ཅི་ཞིག་འབྲེལ། གཉིས་པ་ནི་མིང་གཞན་བྱས་ཀྱང་དོན་ལ་ལོག་པར་རྟོགས་པ་བཀག་པའི་དགོས་པ་མེད་པའི་ཕྱིར་རོ། །གསུམ་པ་ནི་མིང་གི་ཡུལ་ལ་ལོག་རྟོགས་བསལ་བ་ཡོད་ཀྱང་འདིར་མངོན་སུམ་གྱི་མིང་གི་དོན་ནི་རྟོག་བྲལ་མ་ཡིན་ཏེ། དོན་མངོན་དུ་བྱེད་པ་ཉིད་དང༌། དབང་པོ་ལ་བརྟེན་པ་ཉིད་དང༌། གསལ་བར་སྣང་བ་ཉིད་ཡིན་པས་སོ་ཞེས་སོ། །དང་པོ་ནི་མི་འཐད་དེ།

མིང་དང་མིང་ཅན་གྱི་འབྲེལ་པ་འདི་འདྲ་བ་ནི་མཚན་ཉིད་ལ་ལོག་པར་རྟོགས་པ་སེལ་བས་སྐབས་སུ་བབ་པའི་ཕྱིར་རོ། །གཉིས་པ་ཡང་མི་བདེན་ཏེ། དོན་ལ་ལོག་རྟོགས་མི་སེལ་བས་དོན་མེད་ན། ཐ་སྙད་སྒྲུབ་པའི་གཏན་ཚིགས་མཐའ་དག་དོན་མེད་པར་ཐལ་བའི་ཕྱིར་རོ། །གསུམ་པ་ཡང་མི་བདེན། དོན་མངོན་དུ་བྱེད་པ་ཉིད་ནི་བྱ་བ་དང་བྱེད་པ་མེད་པས་མི་འཐད་པའི་ཕྱིར། རྟོག་པ་དང་བྲལ་ཞིང་མ་འཁྲུལ་པ་ཙམ་ལ་བརྟེན་ནས་བརྟགས་པ་ཡིན་ཏེ། དེས་ན་དེ་བརྗོད་པ་ནི་དེ་ལ་བཏགས་པར་གྲུབ་པའི་ཕྱིར་དང༌། དབང་པོ་ལ་བརྟེན་པ་དང་གསལ་བ་སྣང་བ་ནི་མངོན་སུམ་གྱི་དོན་མ་ཡིན་པའི་ཕྱིར་ཏེ། ཟླ་བ་གཉིས་སུ་སྣང་བ་ལ་སོགས་པ་ཡང་མངོན་སུམ་དུ་གྲུབ་པར་ཐལ་བས་སོ། །དེས་ན་སློབ་དཔོན་རབ་ཏུ་ཞི་བ་བཟང་པོས་མིང་དང་མིང་ཅན་འབྲེལ་པ་ཙམ་བྱེད་པར་བཤད་པ་ནི་རིགས་པར་མཐོང་ངོ༌། ། ༼༩༣༽ མཚན་ཉིད་ཉེ་བར་བཟུང་བའི་དགོས་པ་ནི། སློབ་དཔོན་ཆོས་མཆོག་ལྟར་ན་ལོག་པར་རྟོགས་པ་བསལ་བ་ཙམ་ཡིན་གྱི་རིགས་མི་མཐུན་གཅད་པ་ནི་མ་ཡིན་ཏེ། དོན་མེད་པར་ཐལ་བའི་ཕྱིར་རོ། །འདིར་མངོན་སུམ་མ་ཡིན་པ་ནི་གཉིས་ཏེ། ཡང་དག་པའི་ཤེས་པ་མ་ཡིན་པ་དང༌། ཡིན་པའོ། །དང་པོ་ནི་སྤྱིའི་མཚན་ཉིད་མི་སླུ་བས་བཅད་ཟིན་པས་དོན་མེད་དོ། །གཉིས་པ་ནི་རྗེས་སུ་དཔག་པ་འབའ་ཞིག་ཏུ་ཟད་དོ། །དེས་ན་མ་འཁྲུལ་པ་རིགས་མི་མཐུན་པ་གཅོད་པའི་དོན་ཡིན་ན་རྗེས་སུ་དཔག་པ་གཅད་པའི་དོན་དུ་འགྱུར་ན། དེ་ནི་མི་འཐད་དེ། དེ་དང་ལྷན་ཅིག་པ་རྟོག་པ་དང་བྲལ་བས་གཅད་པར་གྲུབ་པའི་ཕྱིར་རོ། །དེ་བཞིན་དུ་རྟོག་པ་དང་བྲལ་བ་ཡང་རིགས་མི་མཐུན་པའི་དོན་དུ་ཡིན་ན། རྗེས་དཔག་བཅས་པ་དེའི་དགོས་པར་འགྱུར་རོ། །དེ་ཡང་མི་རིགས་ཏེ། དེ་ནི་རང་གི་སྣང་བ་དོན་མེད་པ་ལ་དོན་དུ་འཁྲུལ་པས་མ་འཁྲུལ་པ་གཅད་པ་གྲུབ་པའི་ཕྱིར་རོ། །དེའི་ཕྱིར་རྟོག་དང་བྲལ་བ་སྨྲོས་པས་ནི། ཁ་ཅིག་མངོན་སུམ་ཐམས་ཅད་ངེས་པའི་བདག་ཉིད་ཡིན་པས་མ་འཁྲུལ་དང་རྣམ་པར་རྟོག་པར་འདོད་པ་བསལ་ལ།

མ་འཁྲུལ་པ་སྨྲོས་པས་ལྗོན་ཤིང་འགྲོ་བར་སྣང་བ་ནི་འཁྲུལ་ཀྱང་མི་སླུ་བའི་གཅད་བྱ་མ་ཡིན་ཏེ། མངོན་སུམ་གྱི་ཚད་མ་ཡིན་ནོ་ཞེས་རྟོག་པ་དང༌། གཞན་དག་དེ་མི་སླུ་བས་བཅད་ཀྱང་རྣམ་པར་རྟོག་པ་ཡིན་པས་རྟོག་མེད་ལ་འཁྲུལ་པ་མི་སྲིད་དོ་ཞེས་དོགས་པ་བཀག་པ་ཡིན་ནོ་ཞེས་སོ། །བདག་ཅག་ནི་མཚན་ཉིད་ཉེ་བར་བཟུང་བས་མངོན་སུམ་ལྟར་སྣང་བ་གཉིས་གཅོད་པ་ཡིན་ཏེ། རྣམ་པར་རྟོག་པ་ཅན་མཐའ་དག་དང་ ༼༩༤༽ རྟོག་མེད་འཁྲུལ་པ་མཐའ་དག་གོ །རྣམ་པར་རྟོག་པ་ཕྱིན་ཅི་ལོག་ཏུ་གྱུར་པ་ནི་གཉི་གའི་གཅད་བྱ་ཡིན་ནོ། །ཁྱད་པར་གྱི་མཚན་ཉིད་ནི་སྤྱི་ཉིད་གྲུབ་པ་ལ་མི་ལྟོས་པར་རང་གི་གཅད་བྱ་སེལ་བ་ཡིན་ཏེ། སྤྱི་དེ་ཉིད་མཐོང་བ་དང་མ་མཐོང་བའི་ཁྱད་པར་ལ་ཁྱད་པར་གྱི་མཚན་ཉིད་ཀྱིས་མཚོན་པར་བྱ་བའི་ཕྱིར་རོ། །དེ་ལྟར་ན་ཡང་མ་འཁྲུལ་པའི་དོན་གཟུང་ཡུལ་ལ་མ་འཁྲུལ་པ་ཡིན་ན། གཉིས་དོན་མེད་དེ་དེ་གཅིག་པུས་མངོན་སུམ་མ་ཡིན་པ་ཀུན་གཅོད་པའི་ཕྱིར་རོ། །འོན་ཏེ་མི་སླུ་བ་ཡིན་ན་ཁྱད་པར་གྱི་མཚན་ཉིད་མ་གྲུབ་པར་འགྱུར་ཏེ། ཁྱད་པར་གྱིས་ནི་སྤྱིའི་མཚན་ཉིད་སོ་སོར་ངེས་པའི་གཞི་ལ་མཚོན་པ་དེ་ཡང་མི་སླུ་བ་ཉིད་ཡིན་པས་སོ་ཞེ་ན། མ་འཁྲུལ་པའི་དོན་ནི་དེ་གཉི་ག་མ་ཡིན་ཏེ། མི་སླུ་བ་མེད་པའི་བཅད་པའི་ཡུལ་ཅན་དང༌། སྒྲོ་འདོགས་ཀྱིས་ཟིན་པའི་སྣང་ལ་མ་ངེས་པ་ལ་ཡང་ཡོད་པའི་ཕྱིར་རོ། །འོ་ན་གང་ཡིན་ཞེ་ན། ཡུལ་བདེན་པར་ཡོད་པ་ཙམ་མོ། །མཚན་ཉིད་ཀྱི་ངོ་བོ་ལ། རྟོག་པ་དང་བྲལ་བའི་རང་བཞིན་ནི་འཇིག་རྟེན་ན་གྲགས་པའི་རྟོག་པས་སྟོང་པ་སྟེ་མི་མཐུན་པ་མེད་དོ། །མ་འཁྲུལ་པའི་ངོ་བོ་ནི། སློབ་དཔོན་ཆོས་མཆོག་ལྟར་ན། གཟུང་བའི་དོན་ལ་ཕྱིན་ཅི་མ་ལོག་པའོ། །འདིར་ཐོབ་པར་བྱ་བའི་དོན་ལ་ཕྱིན་ཅི་མ་ལོག་པ་ཙམ་ནི་མ་ཡིན་ཏེ། འཁྲུལ་པ་ནི་ལོག་པར་སྣང་བའོ་ཞེས་བཤད་པས་དེ་མེད་པ་མ་འཁྲུལ་པར་གྲུབ་པའི་ཕྱིར་རོ། །གཞན་ཡང་རྣམ་རྟོག་དངོས་མི་སྣང་ཕྱིར་ཞེས་མངོན་སུམ་ལྟར་སྣང་བར་བཤད་པའི་ཕྱིར་ཏེ།

གཟུང་ཡུལ་འཁྲུལ་པ་མངོན་སུམ་ཡིན་ན་ནི། དངོས་པོ་མི་སྣང་བས་མངོན་ ༼༩༥༽ སུམ་ལྟར་སྣང་བ་མི་འཐད་དོ། །དེས་ན་དངོས་པོ་མི་སྣང་བ་ལས་བཟློག་པས་བཟུང་ཡུལ་མ་འཁྲུལ་པར་གྲུབ་བོ། །རྗེས་དཔག་གཟུང་བའི་ཡུལ་ལ་འཁྲུལ་པར་བཤད་པ་ན། མངོན་སུམ་དེ་ལས་བཟློག་པར་བཞེད་ན། བཟུང་བ་ལ་མ་འཁྲུལ་པ་གྲུབ་བོ། །དེས་སྟེ་མི་བཞེད་ན་རྗེས་དཔག་དམིགས་ཀྱིས་བརྗོད་པའི་རྒྱུ་ཅི་ཡོད། གཞན་ཡང་ཡང་དག་པའི་ཤེས་པ་མི་སླུ་བར་གྲུབ་བཞིན་དུ་ཡང་འདིར་མ་འཁྲུལ་པས་མི་སླུ་བ་དེ་ཉིད་བརྗོད་ན། མི་སླུ་བ་ནི་རྟོག་པ་དང་བྲལ་ཞིང་མི་སླུ་བའོ་ཞེས་བརྗོད་པ་མ་འབྲེལ་པར་ཡང་འགྱུར་རོ། །དེས་ན་བཟུང་བའི་དོན་ལ་མ་འཁྲུལ་པ་ཉིད་མཚན་ཉིད་དུ་འདོད་པར་བྱའོ་ཞེས་སོ། །འདི་ནི་མི་བདེན་ཏེ། ལོག་པར་སྣང་བ་ཞེས་བྱ་བས་འཁྲུལ་པའི་སྒྲའི་བརྗོད་བྱ་ཀུན་གྱི་མཚན་ཉིད་བཤད་པ་ནི་མ་ཡིན་ཏེ། བཟུང་བའི་ཡུལ་འཁྲུལ་པ་ཙམ་གྱི་མཚན་ཉིད་སྟོན་པ་ཡིན་ནོ། །དེ་ལྟ་མ་ཡིན་ན། འཁྲུལ་དང་ཀུན་རྫོབ་ཤེས་པ་དང༌། །ཞེས་བྱ་བ་ལ་ཡང་འཁྲུལ་པའི་དོན་ལོག་པར་སྣང་བ་ཙམ་དུ་འགྱུར་རོ། །དེ་ལྟར་ན་ཀུན་རྫོབ་ཤེས་པ་ལ་སོགས་པ་དེར་འདུས་པས་ལོགས་སུ་བརྗོད་པ་མི་འཐད་དོ། །གཞན་ཡང་རྣམ་རྟོག་དངོས་མི་སྣང་ཕྱིར་ཞེས་བྱ་བས་དངོས་པོ་མི་སྣང་བ་མངོན་སུམ་ལྟར་དུ་བརྗོད་པ་ན། མངོན་སུམ་དེ་ལས་བཟློག་པར་གྲུབ་མོད། གཟུང་ཡུལ་མ་འཁྲུལ་པ་ཇི་ལྟར་གྲུབ། དངོས་པོ་མི་སྣང་བའི་དོན་ནི་གཟུང་བའི་དོན་ལ་འཁྲུལ་པ་ཡིན་པས་སོ་ཞེ་ན། ཉེ་བར་བསླད་པ་ཡང་དངོས་པོ་མི་སྣང་བར་འདུས་པས་ལོགས་སུ་ཅི་སྟེ་སྟོན། དངོས་པོ་མི་སྣང་བའི་ཁྱད་པར་སླུ་བ་ནི་ལོགས་སུ་ཁྱད་པར་དུ་བྱས་སོ་ཞེ་ན། རྣམ་རྟོག་སླུ་བ་ཡང་ལོགས་སུ་སྟོན་པར་ཐལ་ལོ། །དེས་ན་སློབ་དཔོན་གྱི་གཞུང་དང་མི་ ༼༩༦༽ མཐུན་ནོ། །འཐད་པ་ཡང་མ་ཡིན་ཏེ། གལ་ཏེ་རྟོག་མེད་འཁྲུལ་པ་ལ་དངོས་པོ་མི་སྣང་ན། དངོས་པོར་ཞེན་པ་ཡོད་དམ་མེད།

དང་པོ་ལྟར་ན་རྟོག་པར་ཐལ་ལོ། །མེད་ན་ཡང་དངོས་པོར་མི་འཛིན་པར་ཐལ་ཏེ། སྣང་བ་དང་ཞེན་པ་ལས་མ་གཏོགས་པའི་འཛིན་པའི་བྱེད་པ་ནི་མི་སྲིད་པའི་ཕྱིར་རོ། །དེས་ན་དངོས་པོ་མེད་ཀྱང་དེ་སྣང་བས་འཁྲུལ་པ་ཡིན་ཏེ། སེར་པོ་དང་ཟླ་བ་གཉིས་མེད་ཀྱང་སྣང་བའི་བློ་བཞིན་ནོ། །དེས་ན་འཁྲུལ་པ་ལ་དངོས་པོ་མི་སྣང་ན་ལུང་དང་འཐད་པས་གནོད་དོ། །གཞན་ཡང༌། རྗེས་དཔག་གཅིག་པུ་དམིགས་ཀྱིས་འཛིན་པའི་རྒྱུ་ནི་རྗེས་དཔག་གཟུང་བ་ལ་འཁྲུལ་པར་ངེས་པ་ཡིན་ཏེ། མངོན་སུམ་ནི་དེ་ལྟར་མ་ཡིན་ནོ། །མི་སླུ་བ་ནི་མ་འཁྲུལ་པའི་དོན་མ་ཡིན་མོད་ཀྱི། ཁས་བླངས་ཀྱང་ཇི་སྐད་བརྗོད་པའི་ཉེས་པ་ནི་མེད་དེ། དང་པོ་སྤྱིར་གྲུབ་ཀྱང་མངོན་སུམ་གྱི་མཚོན་བྱེད་དུ་མ་གྲུབ་པས་ཡང་སྨྲོས་པ་དོན་ཡོད་པའི་ཕྱིར་རོ། །དོན་གྱིས་ཡོད་པ་ཙམ་མཚན་ཉིད་ཡིན་ན། གཞལ་བྱ་དང་ཡོད་པ་ལ་སོགས་པ་ཡང་དེར་ཐལ་ལོ། །ཡང་ན་མངོན་སུམ་ཉིད་ལ་མི་སླུ་བ་ཡོད་པར་དོན་གྱིས་ཡོད་པར་གྲུབ་པས་མཚན་ཉིད་གསུམ་པར་ཐལ་ལོ། །རྗེས་སུ་དཔག་པ་ལ་ཡང་རྟགས་ཀྱིས་བསྐྱེད་པ་དང༌། བསྒྲུབ་བྱ་ལ་དམིགས་པ་ལས་མི་སླུ་བ་མཚན་ཉིད་གསུམ་པར་ཐལ་ལོ། །དེ་ལྟར་འདོད་ན་མཚན་ཉིད་རྣམ་གཅོད་ལ་ལྟོས་དགོས་ན་འདིས་གང་གཅོད། གལ་ཏེ་དོན་གྱིས་གྲུབ་པ་མཚན་ཉིད་ཡིན་ཡང་སྔ་མ་གཉིས་སུ་འདུས་པས་མཚན་ཉིད་གསུམ་པར་མི་ཐལ་ན། ཅི་མི་སླུ་བ་སྔ་མ་ལས་ཆོས་ཐ་དད་བཞིན་དུའམ། འོན་ཏེ་ཐ་མི་དད་པ་སྔ་ ༼༩༧༽ མར་འདུའ། དང་པོ་ལྟར་ན་བྱས་པ་དང་གཞལ་བྱ་ལ་སོགས་པ་ཀུན་འདུས་པར་ཐལ་ལོ། །གཉིས་པ་ལྟར་ན་ཧ་ཅང་ཁྱབ་པར་འགྱུར་ཏེ། མི་སླུ་བར་རྗེས་སུ་དཔག་པའི་མཚན་ཉིད་གཉིས་འདུས་པས་མངོན་སུམ་ལ་ཡང་རྗེས་དཔག་གི་མཚན་ཉིད་གཉིས་ཡོད་པ་དང༌། དེ་བཞིན་དུ་རྗེས་སུ་དཔག་པ་ལ་ཡང་མངོན་སུམ་གྱི་མཚན་ཉིད་ཡོད་པས་སོ། །ཡང་ན་རྟོག་པ་དང་བྲལ་བར་མི་སླུ་བ་འདུས་པས། རྗེས་དཔག་ཚད་མ་མ་ཡིན་པའམ། རྟགས་ཀྱིས་བསྐྱེད་པར་མི་སླུ་བ་འདུས་པས།

མངོན་སུམ་ཚད་མ་མ་ཡིན་པར་འགྱུར་རོ། །ཟློས་པའི་ཉེས་པ་ཡང་སོ་ན་འདུག་སྟེ། སྔར་མི་སླུ་བར་བརྗོད་ནས་ཡང་དེའི་རང་བཞིན་རྟོག་པ་དང་བྲལ་བ་ལ་སོགས་པ་བརྗོད་པས་སོ། །གཞན་ཡང༌། མི་སླུ་བ་ནི་གང་ཡིན་དེ། །བསྒོམ་བྱུང་མངོན་སུམ་ཚད་མར་འདོད། །ཅེས་སྔར་གྲུབ་པའི་མི་སླུ་བ་ཡང་བརྗོད་པ་ཇི་ལྟར་ཟློས་པ་མ་ཡིན། དེས་ན་མ་འཁྲུལ་པའི་དོན་ནི། ཡུལ་བདེན་པར་ཡོད་པ་ཙམ་ཡིན་ལ། དེ་ཡང་གཟུང་ཡུལ་ལ་མ་འཁྲུལ་པ་དང༌། མི་སླུ་བ་གཉི་ག་ལ་ཁྱབ་པར་བྱེད་པ་ཡིན་ཏེ། དེས་ན་མི་སླུ་བའི་ཆོས་ཡིན་ནོ། །དཔེར་ན་ཁ་དོག་ནི་དཀར་པོ་དང་སེར་པོ་ལ་སོགས་པའི་སྤྱི་ཡིན་པ་བཞིན་ནོ། །དེ་ལྟར་སློབ་དཔོན་ཆོས་མཆོག་གི་བརྗོད་པའི་གནོད་བྱེད་སྤང་བ་ཡིན་ནོ། །འདི་ནི་གཞུང་དང་འཐད་པས་གྲུབ་པ་ཡང་ཡིན་ཏེ། མངོན་སུམ་ལྟར་སྣང་བ་གཉིས་སུ་བཤད་པས་དེ་ལས་བཟློག་པ་གཉིས་མཚན་ཉིད་དུ་གཞུང་ལ་སྣང་བའི་ཕྱིར་དང༌། རྣལ་འབྱོར་གྱི་མངོན་སུམ་ལ་མངོན་སུམ་མ་ཡིན་པ་ལས་ཐ་དད་པའི་ཁྱད་པར་དུ་བྱས་པའི་ཕྱིར་རོ། །གལ་ཏེ་མཚན་ཉིད་མ་ཡིན་པ་ཁྱད་པར་དུ་བྱེད་ན་ཡོད་པ་ལ་སོགས་པ་ལས་ཅི་སྟེ་ཁྱད་པར་དུ་མི་ ༼༩༨༽ བྱེད། འོན་ཏེ་སྤྱིའི་མཚན་ཉིད་ཡིན་པས་གཏན་ཚིགས་ཀྱི་མཚན་ཉིད་མ་ཡིན་པས་སོ་ཞེ་ན། དེ་ལྟ་ན་ཡང་མངོན་སུམ་མ་ཡིན་པ་ལས་ཐ་དད་པའི་ཁྱད་པར་གྱི་ཆོས་སུ་སྟོན་པ་མི་འཐད་དོ། །དེ་ནི་ལུང་ངོ༌། །འཐད་པ་ཡང་གཟུང་ཡུལ་ལ་མ་འཁྲུལ་པ་མངོན་སུམ་གྱི་མཚན་ཉིད་ཡིན་ན། གཟུང་ཡུལ་ལ་འཁྲུལ་པའི་རྟོག་མེད་མི་སླུ་བ་ཚད་མ་གསུམ་པར་འགྱུར་རོ། །གཟུང་ཡུལ་འཁྲུལ་པ་མི་སླུ་བར་འགལ་ན་རྗེས་སུ་དཔག་པ་ཡང་ཚད་མར་མི་འགྱུར་རོ། །རྗེས་སུ་དཔག་པ་གཟུང་ཡུལ་འཁྲུལ་ཀྱང་མི་སླུ་བར་འཐད་ན་རྟོག་མེད་གཟུང་ཡུལ་ལ་འཁྲུལ་པ་མི་སླུ་བར་མི་རུང་བའི་རྒྱུ་ལྷག་པ་སྨྲོས་ཤིག དེ་ལྟར་ན་ཚུ་རོལ་མཐོང་བའི་བློ་མེད་པ་སྣང་བ་དང་བྲལ་བ་མི་སྲིད་པས། དེ་ལྟར་མངོན་སུམ་གྱི་ཚད་མ་ཆད་པ་ཡང་ཐལ་ལོ། །མཚན་ཉིད་ཀྱི་ལོག་པར་རྟོགས་པ་བསལ་བ་ཡང༌།

ཁ་ཅིག་ན་རེ། ཆ་གང་རུང་ཅིག་ལ་མི་སླུ་བས་ཀྱང་ཚད་མ་ཡིན་པའི་ཕྱིར། དཀར་པོའི་ཁ་དོག་ལ་འཁྲུལ་པ་ཡང་དེའི་དབྱིབས་ལ་ཚད་མ་ཡིན་ནོ། །དེས་ན་སློབ་དཔོན་ཕྱོགས་ཀྱི་གླང་པོས་མ་འཁྲུལ་པ་མ་གསུངས་པ་ནི། དེ་འདྲ་བའི་འཁྲུལ་པ་ཚད་མར་བཞེད་པ་ཡིན་ནོ། །དེ་ལྟ་མ་ཡིན་ན་ཚུ་རོལ་མཐོང་བ་ལ་མངོན་སུམ་གྱི་ཚད་མ་མེད་པར་འགྱུར་རོ་ཞེས་ཟེར་རོ། །དེ་ནི་མི་སྲིད་དེ་ཁ་དོག་ལ་སླུ་ཡང་དེ་ལ་བརྟེན་པའི་དབྱིབས་ལ། མི་སླུ་བ་སྲིད་ན་བུམ་པ་ལ་སྣམ་བུར་འཁྲུལ་བ་ཡང༌། ཡོད་པ་ཙམ་ལ་མི་སླུ་བར་ཐལ་བས་ཚད་མ་གཉིས་ཁོ་ནར་ངེས་པ་མེད་པར་འགྱུར་རོ། །ཞེས་བཤད་ཟིན་ཏོ། །འདི་ལ་སློབ་དཔོན་ཆོས་མཆོག་ན་རེ། དོན་བྱེད་པའི་ཆ་གཅིག་ལ་མི་སླུ་ན་ཚད་མ་ཡིན་ནོ། །དེའང་ཁྱད་པར་ཁྱད་པར་གྱི་ཆ་དོར་ན་སྤྱིའི་ ༼༩༩༽ ཆ་ཙམ་ནི་མི་སླུ་བའི་ཡུལ་མ་ཡིན་ལ། ཁྱད་པར་གྱི་ཆ་མ་དོར་ན་སྤྱིའི་ཆ་དོར་ཡང་ཚད་མའི་ཡུལ་ཡིན་ནོ། །ཁྱད་པར་གྱི་ཆ་དོར་བ་ཡང༌། ཡུལ་དང་དུས་དང་རྣམ་པ་ཕྱིན་ཅི་ལོག་པའོ། །འོ་ན་མ་འདྲེས་པ་ལ་འདྲེས་པར་སྣང་བ་དང༌། གསལ་བ་ལ་མི་གསལ་བར་སྣང་བ་དང༌། མི་རྟག་པ་ལ་རྟག་པར་འཛིན་པ་ལ་སོགས་པ་ཁྱད་པར་གྱི་ཆ་དོར་བས་ཚད་མ་མ་ཡིན་པར་མི་ཐལ་ལམ་ཞེ་ན། མི་ཐལ་ཏེ་དེ་ལ་ཡང་མངོན་སུམ་ལ་རྣམ་པ་ལ་སོགས་པ་གཞན་དུ་སྣང་བ་མེད་པའི་ཕྱིར་རོ། །འདི་ལྟར་མ་འདྲེས་པ་ཞེས་བྱ་བ་ཡུལ་ཐ་དད་པའམ་རང་བཞིན་ཐ་དད་པའམ་སྟོང་པའམ། དངོས་པོ་གཞན་གྱིས་བར་ཆོད་པ་ལ་འདོད། དེ་ལ་དང་པོ་དང་གཉིས་པ་ལྟར་ན། དེ་ལ་འདྲེས་པར་སྣང་བ་མེད་དེ། གོང་བུ་རྡུལ་ཕྲ་རབ་ཙམ་དུ་སྣང་བའི་ཕྱིར་རོ། །གསུམ་པ་དང་བཞི་པ་ལྟར་ན། སྟོང་པ་དང་བར་གྱི་དངོས་པོ་མ་བཟུང་མོད། ཕ་རོལ་དང་ཚུ་རོལ་གྱི་གཟུང་བའི་དོན་ལ་ལོག་པར་སྣང་བ་ཅི་ཡོད། དེས་ན་དེ་ལྟར་རྣམ་པར་བརྟགས་ནས་དབང་པོའི་ཤེས་པ་ལ་འདྲེས་པར་སྣང་བ་མེད་པར་འདོད་དོ། །དེ་ནི་མི་འཐད་དེ། དེ་ལྟར་འཁྲུལ་པའི་ཡུལ་ལ་འཐད་པས་གནོད་པ་མི་སྣང་བར་བརྗོད་ན་རྣམ་པར་རྟོག་པ་འདྲེས་པར་རྟོག་པ་ཡང་རིགས་པ་དེ་ཁོ་ནས་དཔྱད་ན་མི་འཐད་པས་བུམ་པ་གཅིག་ཏུ་སྒྲོ་འདོགས་པ་མེད་པར་ཐལ་ལོ། །དེ་ལ་ཡང་ཕ་རོལ་དང་ཚུ་རོལ་གྱི་ཆ་ཡུལ་དང་རང་བཞིན་ཐ་དད་པ་གཅིག་ཏུ་རྟོགས་པ་ནི་མ་ཡིན་ཏེ།

གོང་བུ་རྡུལ་ཕྲ་རབ་ཙམ་དུ་བརྟགས་པར་ཐལ་ལོ། །བར་གྱི་སྟོང་པ་མ་རྟོགས་པ་དང༌། སྐྱེ་མཆེད་ཀྱི་དངོས་པོ་གཞན་མ་རྟོགས་པ་ཡང་ཇི་ལྟར་རྟོགས་པའི་དོན་ལ་ལོག་པར་འཛིན་པ་མ་ཡིན་ནོ་ཞེས་བྱ་བ་ལ་སོགས་པ་ཀུན་ 

༼༡༠༠༽ མཚུངས་སོ། །དེས་ན་འགལ་བས་ཁྱབ་པ་རྟོག་པས་ངེས་པ་ལྟར་རྟོག་མེད་འཁྲུལ་པ་ལ་སྣང་བར་འགྱུར་བས་འཁྲུལ་པའི་ཡུལ་ལ་དཔྱད་པར་མི་བྱའོ། །དཔེར་ན་རྨི་ལམ་ན་རང་གིས་རང་ཁུར་བར་སྣང་བ་བཞིན་ནོ། །དེས་ན་མངོན་སུམ་ལ་རྣམ་པ་ལ་སོགས་པ་ཕྱིན་ཅི་ལོག་ཏུ་སྣང་ཡང་མ་འདྲེས་པ་ལ་འདྲེས་པར་སྣང་བ་རྟེན་གྱི་ཆ་མ་དོར་བས་ཚད་མ་ཡིན་ནོ། །འདི་ཡང་སྔར་རྣམ་པར་དཔྱད་ཟིན་ཏོ། 1$0000300།བརྗོད་པ་དང་འདྲེར་རུང་བ་སྣང་བ་1$0000270ཞེས་བྱ་བ་ནི། གལ་ཏེ་དངོས་སུ་མ་འདྲེས་ན་རུང་བ་ཇི་ལྟར་ངེས། དེས་ན་དངོས་སུ་མ་འདྲེས་པ་ལ་རུང་བ་ཡང་མེད་པས་རྣམ་པར་རྟོག་པའི་མཚན་ཉིད་ནི་ཕྱོགས་གཅིག་ལ་མ་ཁྱབ་བོ་སྙམ་ན། ལུས་ངག་གི་བྱ་བ་ལས་དཔགས་པའི་བརྡ་མ་བྱས་པའི་རྣམ་པར་རྟོག་པ་ནི་བརྗོད་པ་དང་འདྲེར་རུང་བ་ཞེས་བྱ་བ་འདྲེས་པར་སྣང་བར་ནུས་པ་ཡིན་ཏེ། སྣང་བ་ངེས་པ་མེད་པའི་ཕྱིར་རོ། །སྣང་བའི་ནུས་པ་ངེས་པ་མེད་པའི་དོན་དེ། འདི་ཁོ་ན་སྣང་བར་ནུས་ཀྱི་གཞན་ནི་མ་ཡིན་ནོ། །ཞེས་བྱ་བའི་ངེས་པ་ནི་མེད་དེ། ཇི་ལྟར་ཡང་སྣང་བར་ནུས་པའོ། །དམ་བཅའ་བ་ནི་ཁྱད་པར་སྣང་བར་ནུས་པ་ཡིན་ལ། གཏན་ཚིགས་ནི་ནུས་པའི་སྤྱི་ཡིན་ནོ། །སྤྱི་ལས་ཁྱད་པར་དཔོག་པས་མ་ངེས་པ་ཡང་མ་ཡིན་ཏེ། བུམ་པ་ལས་རེག་པ་དཔོག་པ་ལྟར་ཚོགས་པའི་སྤྱི་ནི་ཁྱད་པར་ལས་ངེས་པས་སོ། །རིགས་ཀྱི་སྤྱི་ནི་འཁྲུལ་པར་འགྱུར་རོ། །དོན་དམ་པ་ན་ཚོགས་པ་གྲུབ་ཀྱང་ཁྱད་པར་མེད་པར་སྒྲོ་འདོགས་བཀག་པས་དོན་སྒྲུབ་པ་ནི་མ་ཡིན་གྱི། ཐ་སྙད་སྒྲུབ་པ་མི་འགལ་ལོ། །སྣང་བའི་ནུས་པ་ངེས་པ་མེད་པ་ཉིད་ག་ལས་ཞེ་ན། སྣང་བའི་ནུས་པ་ངེས་པའི་རྒྱུ་མེད་པའི་ཕྱིར་ ༼༡༠༡༽ རོ། །རྒྱུ་ནི་གཟུང་བའི་དོན་དེ་གལ་ཏེ་གཟུང་བའི་དོན་ལ་ལྟོས་ན་དེའི་དབང་གིས་ནུས་པ་ངེས་པར་འགྱུར་རོ། །འོ་ན་ཟླ་བ་གཉིས་སུ་སྣང་བ་དང༌། སྐྲ་ཤད་དུ་སྣང་བ་ལ་སོགས་པས་མ་ངེས་སོ་ཞེ་ན། འདིར་སྣང་བའི་ནུས་པ་ངེས་པའི་རྒྱུ་ནི་གསུམ་སྟེ།

དོན་དང་དབང་པོ་དང༌། དེ་མ་ཐག་པའི་ཁྱད་པར་རོ། །འདིར་བྱིས་པའི་རྟོག་པ་དབང་པོ་ལས་བྱུང་བར་ནི་ལོག་པར་རྟོགས་པ་མེད་དོ། །མྱ་ངན་གོམས་པ་ལ་སོགས་པ་དེ་མ་ཐག་པ་ལ་གནས་པའི་སྣང་ངེས་པའི་རྒྱུ་ཡང་ཁས་མི་ལེན་ལ། དེ་འདྲ་བ་སྲིད་ན་ཡང་གསལ་བར་སྣང་བ་ཅན་དེ་ལྟ་བུ་ཕྱོགས་མ་ཡིན་ཏེ། རྣམ་པར་རྟོག་པར་གཉི་ག་ལ་གྲུབ་པ་ཕྱོགས་ཡིན་པས་སོ། །ལྷག་མ་དོན་འབའ་ཞིག་ཡོད་པར་དོགས་པས། དེ་མེད་པར་སྒྲུབ་པ་ཡིན་ལ། དེ་ལྟར་གྲུབ་ན་ཡང་སྣང་བ་ངེས་པའི་རྒྱུ་ཐམས་ཅད་མེད་པར་གྲུབ་པ་ཡིན་ནོ། །དེས་ན་མ་ངེས་པ་མ་ཡིན་ཏེ། དེ་དག་ལ་དབང་པོ་ལ་སོགས་པའི་རྒྱུ་ཡོད་པས་སོ། །རྒྱུ་དོན་ལ་མི་ལྟོས་པ་ཉིད་གང་ལས་ཞེ་ན། སྔ་མ་དང་ཕྱི་མ་གཅིག་ཏུ་སྲེ་བའི་ཕྱིར་རོ། །དེ་ཉིད་ག་ལས་ཞེ་ན་མངོན་པར་འདོད་པ་ལ་འཇུག་པར་བྱེད་པའི་ཕྱིར་རོ། །འདི་ནི་ཆོས་ཅན་རྟོག་པའི་ངོ་བོ་དཔོག་པའི་ཚད་མས་ཆོས་ཅན་དང་ལྷན་ཅིག་བསྒྲུབས་པ་ཡིན་ནོ། །དེ་ལྟར་ན་སྣང་བ་ངེས་པ་མེད་པས་བརྗོད་པ་དང་འདྲེར་རུང་བ་དེ་ཡང་སྣང་བ་ངེས་པའི་རྒྱུ་དོན་ཉེ་བ་ལ་མི་ལྟོས་པ་ལས། དེ་ཡང་སྔ་ཕྱི་གཅིག་ཏུ་བྱེད་པ་ལས། དེ་ཡང་འཇུག་པར་བྱེད་པ་ལས་སོ། །ཐུན་མོང་གི་མཚན་ཉིད་དོ། །དབང་པོའི་མངོན་སུམ་ལ་རྟོག་པ་དང་བྲལ་བའི་ཁྱད་པར་སྒྲུབ་བོ། །དེ་ལས་དང་པོ་དོན་གྱི་མཐུས་སྐྱེས་པའི་གཏན་ཚིགས་ཀྱི་དོན་དགོད་པ་ ༼༡༠༢༽ དང༌། རྗེས་འགྲོའི་སྒོ་ནས་ཁྱབ་པ་བསྒྲུབ་པ་དང༌། ལྡོག་པའི་སྒོ་ནས་ཁྱབ་པ་བསྒྲུབ་པ་གསུམ་མོ། །དང་པོ་ནི་1$0000300དོན་གྱི་མཐུ་ཡིས་ནི། ཡང་དག་སྐྱེ་བ་ཡིན་ཕྱིར་རོ་1$0000270ཞེས་བྱ་སྟེ། གཟུང་བའི་དོན་གྱིས་སྐྱེད་པའི་ཕྱིར་ཞེས་བྱ་བའོ། །གཉིས་པ་ནི་རྣམ་པ་ལྔས་སྟོན་ཏེ། གཟུང་བའི་མཐུས་བསྐྱེད་པ་ལ་དོན་ཇི་ལྟར་སྣང་བས་ཁྱབ་པ་དང༌། དོན་ཇི་ལྟ་བར་སྣང་བ་ལ་ཡང་མིང་དང་མ་འབྲེལ་པར་སྣང་བས་ཁྱབ་པ་དང༌། མིང་དང་མ་འབྲེལ་པར་སྣང་བ་ཉིད་མིང་སྣང་བ་མེད་པ་ཡིན་པ་དང༌།

འཇུག་བསྡུ་བ་དང༌། རྣམ་པར་རྟོག་པ་སྲིད་པའི་ཡུལ་ལོ། །དང་པོ་ནི་གཟུང་བ་ལས་སྐྱེ་བ་ལ་ནི་གཟུང་བ་ཇི་ལྟ་བ་སྣང་བས་ཁྱབ་སྟེ། ཇི་ལྟ་མ་ཡིན་པར་སྣང་བ་ཡང་གཟུང་བ་སྐྱེད་པ་ཡིན་ན་ནི། ཟླ་བ་གཉིས་སུ་སྣང་བ་དང༌། དུང་སེར་པོར་སྣང་བ་ལ་སོགས་པ་ཡང་དེ་ལྟར་ཐལ་བའི་ཕྱིར་རོ་ཞེས་བྱ་བས་སོ། །གཉིས་པ་ནི་གཟུང་བའི་དོན་ཇི་ལྟ་བའི་རང་བཞིན་ཡང་སྒྲ་དང་མ་འབྲེལ་པ་ཡིན་ཏེ། དེའི་བདག་ཉིད་དང་དེ་ལས་བྱུང་བའི་འབྲེལ་པ་གཉི་ག་མི་སྲིད་པས་སོ། །དེས་ན་ཕྱིན་ཅི་མ་ལོག་པར་སྣང་བ་ནི་སྒྲ་དང་མ་འབྲེལ་པར་སྣང་བས་ཁྱབ་བོ་ཞེས་བྱ་བ་སྟེ་1$0000300གང་གིས་1$0000270ཞེས་བྱ་བ་ནས་1$0000300མ་ཡིན་ནོའི་1$0000270བར་གྱིས་བསྟན་ཏོ། །གསུམ་པ་ནི་དེ་ལྟར་དོན་གྱི་མཐུས་བསྐྱེད་པ་ལ་མིང་དང་མ་འབྲེལ་པར་སྣང་བར་ཁྱབ་མོད། མ་འབྲེལ་པར་སྣང་བ་ཙམ་གྱིས་ནི་མིང་སྣང་བ་མེད་པར་མ་གྲུབ་སྟེ། མ་འབྲེལ་པར་སྣང་བ་ཡང་རྗོད་བྱེད་ཡིན་པས་སོ། ། ༼༡༠༣༽ ཞེས་དོགས་ན། མིང་སྣང་བ་ནི་དོན་དང་འབྲེལ་པར་སྣང་བ་ཁོ་ན་ཡིན་པས་དོན་ཡང་མིང་དང་འབྲེལ་པར་སྣང་བར་འགྱུར་རོ། །དེས་ན་མིང་དོན་མ་འབྲེལ་པར་སྣང་བ་ནི་མིང་སྣང་བ་མེད་པའི་རང་བཞིན་དུ་གྲུབ་བོ་ཞེས་བྱ་བ་ནི་1$0000300རིག་པའི་ཆོས་འདི་1$0000270ཞེས་བྱ་བས་སྟོན་ཏོ། །འདིའི་དོན་ནི་མི་སྣང་བའི་རང་བཞིན་ནི། དོན་དང་འབྲེལ་པར་སྣང་བ་ཁོ་ན་ཡིན་ཏེ། མིང་ནི་དོན་ལ་བརྡར་སྦྱར་བའི་ཕྱིར་རོ། །དོན་ལ་ཉེ་བར་བཀོད་པ་ནི་དོན་དང་འབྲེལ་པར་སྣང་བར་བྱས་པ་ལས་གཞན་མ་ཡིན་ནོ། །གལ་ཏེ་དོན་དང་འབྲེལ་པར་མི་སྣང་ན་ནི། དེ་ལས་དོན་མི་རྟོགས་པར་ཐལ་ཏེ། མ་འབྲེལ་པར་སྣང་བའི་ཕྱིར་དང༌། གཟུང་བའི་རྣམ་པར་སྣང་བའི་ཕྱིར་རོ། །མ་འབྲེལ་པར་སྣང་བའི་གཟུང་བའི་རྣམ་པས་མ་འབྲེལ་པའི་དོན་གཞན་རྟོགས་པ་ན། ཧ་ཅང་ཐལ་བར་འགྱུར་ཏེ། བུམ་པར་སྣང་བས་ཀྱང་སྣམ་བུ་རྟོགས་པར་ཐལ་བའི་ཕྱིར་རོ། །འཛིན་པའི་རྣམ་པ་ནི་མ་འབྲེལ་པར་སྣང་ཡང་དོན་གཞན་རྟོགས་པར་བྱེད་པ་ཡིན་ཏེ།

བདེ་བའི་ཤེས་པས་བུམ་པ་ཡིད་དུ་མི་འོང་བ་བཞིན་ནོ། །དེས་ན་ཁྱད་པར་དང་བཅས་པ་ཉིད་དོན་མི་རྟོགས་པར་ཐལ་བར་གཏན་ཚིགས་ཡིན་ནོ། །བཞི་པ་འཇུག་བསྡུ་བ་ནི། 1$0000300དེའི་ཕྱིར་1$0000270ཞེས་བྱ་བའོ། 1$0000300།འདི་ཉེ་བར་གྱུར་པས་1$0000270ཞེས་བྱ་བ་ནི་གཟུང་བའི་དོན་འདི་ཉེ་བར་གྱུར་པའི་དེ་འཛིན་པའི་རྣམ་པར་ཤེས་པ་སྐྱེད་པ་ན་1$0000300བདག་ཉིད་མ་ཡིན་པ་1$0000270དོན་གཞན་དེ་1$0000300མེད་ན་མི་འབྱུང་བ་1$0000270གཞན་གྱིས་གཞག་པར་བྱ་བས་སྣང་བ་1$0000300མདུན་དུ་བྱེད་པ་1$0000270ཞེས་བྱ་བ་གཟུང་བའི་རྣམ་པ་གཏོད་པར་བྱེད་པར་1$0000300རིགས་པ་མ་ཡིན་ཏེ། 1$0000270མདུན་དུ་བྱས་པའི་སྣང་བ་དེའི་གཟུང་ཡུལ་མ་ཡིན་པར་ཐལ་ ༼༡༠༤༽ བའི་ཕྱིར་རོ། །གལ་ཏེ་སྒྲར་སྣང་བའི་གཟུང་ཡུལ་མ་ཡིན་ཡང་དོན་དུ་སྣང་བའི་གཟུང་ཡུལ་དུ་འགྱུར་རོ། །དེས་ན་དོན་གཞན་གྱིས་བསྐྱེད་པར་བྱ་བའི་སྣང་བ་འཇོག་ཀྱང་གཟུང་ཡུལ་མ་ཡིན་པར་མི་འགྱུར་རོ་ཞེ་ན། སྒྲར་སྣང་བ་ནི་དོན་དུ་སྣང་བ་དང་འབྲེལ་པར་སྣང་བས་སྒྲས་དབེན་པའི་དོན་དེ་ནི་སྒྲ་དང་འབྲེལ་པའི་སྣང་བའི་ཡང་གཟུང་ཡུལ་དུ་འགལ་ཏེ། རྣམ་པ་མི་མཐུན་པའི་ཕྱིར་རོ། །1$0000300དེའི་སྟོབས་ཀྱིས་1$0000270ཞེས་བྱ་བ་གཟུང་བའི་དོན་དེ་ལས་སྐྱེས་པ་ཡང་དོན་གཞན་གྱི་རྣམ་པ་དང་འབྲེལ་པར་རིགས་པ་མ་ཡིན་ཏེ། དེ་དང་མི་མཐུན་པའི་རྣམ་པ་ཅན་གྱིས་ཀྱང་དེ་གཟུང་ཡུལ་དུ་བྱེད་ན། སེར་པོར་སྣང་བས་ཀྱང་དཀར་པོ་གཟུང་ཡུལ་དུ་བྱེད་པར་ཐལ་བའི་ཕྱིར་རོ། །ལྔ་པ་རྣམ་པར་རྟོག་པ་སྲིད་པའི་ཡུལ་སྟོན་པ་ནི་1$0000300རྣམ་པར་རྟོག་པ་ཅན་ནི་1$0000270ཞེས་བྱ་བའོ། །དེ་ཡང་ལྔས་སྟོན་ཏེ། རྟོག་པའི་ངོ་བོ་དང༌། མཚན་ཉིད་དང༌། ངེས་པར་བྱེད་པ་དང༌། ངེས་པར་བྱེད་པའི་རྒྱུ་གསུམ་དང༌། ངེས་པར་བྱེད་པ་ལ་ཧ་ཅང་ཐལ་བ་སྤང་བའོ། །ངོ་བོ་ནི་1$0000300ཡིད་ཀྱི་རྣམ་པར་ཤེས་པ་སྟེ་1$0000270ཞེས་བྱ་བའོ། །མཚན་ཉིད་ནི་རྣམ་པར་རྟོག་པ་ཅན་ཞེས་བྱ་བ་སྟེ།

སྔ་ཕྱི་དང་སྒྲ་དོན་སྲེ་བའམ། དེ་དག་འདྲེས་པར་སྣང་དུ་རུང་བ་ཅན་ནོ། །འདིའི་ངེས་པར་བྱེད་པ་ནི་1$0000300དབང་པོའི་དོན་མ་ངེས་པར་འཛིན་པ་ཅན་1$0000270ཞེས་བྱ་བ་སྟེ། སྣང་བ་ངེས་པ་མེད་པ་ཅན་ཞེས་བྱ་བའི་དོན་ཏོ། །དེ་ཉིད་ག་ལས་ཞེ་ན། 1$0000300དོན་གྱི་ནུས་པ་ཉེ་བ་ལ་ལྟོས་པ་མེད་པར་1$0000270ཞེས་བྱ་བ་སྟེ། སྣང་བ་ངེས་པའི་རྒྱུ་མེད་པར་ཞེས་བྱ་བའི་ཐ་ཚིག་གོ །འདི་ནི་ངེས་བྱེད་ཀྱི་རྒྱུ་གསུམ་གྱིས་དང་པོར་མ་ངེས་པར་འཛིན་པའི་ཤེས་བྱེད་ཀྱི་རྒྱུའོ། །འོ་ན་དེ་རྒྱུ་གང་ལས་སྐྱེ་ཞེ་ན། 1$0000300རྣམ་པར་རྟོག་1$0000270 ༼༡༠༥༽ 1$0000300པའི་བག་ཆགས་ཀྱིས་ཀུན་ནས་བསླངས་པ་ལས་1$0000270ཞེས་བྱ་བ་སྟེ། འདི་ནི་རྒྱུ་གཉིས་པ་སྟེ། མ་ངེས་པར་འཛིན་པ་སྐྱེ་བའི་རྒྱུའོ། །དོན་གྱི་དབང་གིས་མི་སྐྱེ་བའི་བག་ཆགས་ཀྱི་དབང་གིས་སྐྱེ་ན། དབང་པོའི་དོན་འཛིན་པའི་རྒྱུ་ག་ལས་ཞེ་ན། 1$0000300ཉམས་སུ་མྱོང་བ་དང་འབྲེལ་པ་ལས་1$0000270ཞེས་བྱ་བ་སྟེ། འདིས་ནི་ངེས་པར་བྱེད་པའི་རྒྱུ་གསུམ་པ་དབང་པོའི་དོན་དུ་འཛིན་པར་བྱེད་པའི་རྒྱུའོ། །གལ་ཏེ་མ་རིག་པའི་བག་ཆགས་དང་མྱོང་བའི་བག་ཆགས་ལས་མ་ངེས་པ་དང་དབང་པོའི་དོན་དུ་འཛིན་པ་ཡིན་ན་རྣམ་པར་རྟོག་པ་ཐམས་ཅད་བག་ཆགས་གཉིས་དང་འབྲེལ་བར་ཁྱད་པར་མེད་པའི་ཕྱིར། ཐམས་ཅད་ཀྱིས་ཐམས་ཅད་འཛིན་པར་ཐལ་ཏེ། རྒྱུ་གཉིས་ལས་སྣང་བ་མ་ངེས་པར་འགྱུར་བའི་ཕྱིར་རོ་ཞེ་ན། རྣམ་རྟོག་གི་མཚན་ཉིད་ངེས་པར་བྱེད་པའི་རྒྱུ་དབང་པོའི་དོན་མ་ངེས་པར་འཛིན་པ་ཉིད་ལ་ཧ་ཅང་ཐལ་བ་སྤང་བའི་དོན་དུ་བརྗོད་པ་ནི། 1$0000300འགའ་ཞིག་དང་འབྲེལ་པ་ལས་ལྷན་ཅིག་གམ་སོ་སོར་འཛིན་པར་བྱེད་དོ་1$0000270ཞེས་བྱ་བའོ། །འདིས་ནི་སྣང་བའི་ནུས་པ་ངེས་པ་མེད་ཀྱང་སྣང་བ་ཉིད་ནི་མྱོང་བའི་ཁྱད་པར་ལས་ངེས་པ་ཡིན་ནོ། །ཞེས་སྣང་བ་ཉིད་ངེས་པའི་རྒྱུ་བརྗོད་དོ། །འདི་ལ་སློབ་དཔོན་ཆོས་མཆོག་འཆད་པ་ནི།

1$0000300དོན་གྱི་མཐུ་ཡིས་ནི། 1$00002701$0000300ཡང་དག་སྐྱེ་བ་ཡིན་ཕྱིར་རོ་1$0000270ཞེས་བྱ་བའི་གཏན་ཚིགས་ཀྱི་དོན་ཁོ་ན་ཞེས་བྱ་བའི་ངེས་པར་གཟུང་བ་ཁོ་ན་ཡོད་པར་འཕངས་པ་སྒྲས་མ་བསྐྱེད་པའི་ཕྱིར་ཞེས་བྱ་བའོ། །འདིའི་ཁྱབ་བྱེད་མེད་པའོ། །ཁྱབ་བྱེད་མི་དམིགས་པ་འདིའི་ཁྱབ་པ་སྤྱིར་སྟོན་པ་ནི། གང་ཕྱིར་ཞེས་བྱ་བ་ལ་སོགས་པའོ། །མ་གྲུབ་པ་སྤང་བ་ནི། 1$0000300གང་གིས་1$0000270ཞེས་བྱ་བ་ནས་1$0000300མ་ཡིན་ནོ1$0000270་ཞེས་ ༼༡༠༦༽ བྱ་བའི་བར་རོ། །མ་ངེས་པ་ཉིད་དངོས་སུ་སྤོང་བ་ནི་1$0000300རིགས་པའི་ཆོས་འདི་ནི་1$0000270ཞེས་བྱ་བ་ལ་སོགས་པ་སྟེ། གལ་ཏེ་སྒྲའི་སྣང་བ་སྤྱིར་སྒྲས་བསྐྱེད་པར་བྱ་བ་མ་ཡིན་ན། སྒྲའི་འབྲས་བུ་མ་ཡིན་པ་ལ་ཡང་སྣང་བར་འགྱུར་བ་ཞིག་ན་སྒྲའི་འབྲས་བུར་གྲུབ་པ་ནི་སྒྲའི་འབྲས་བུ་མ་ཡིན་པ་ལ་སྣང་བ་མི་སྲིད་དོ། །ཞེས་བྱ་བའི་དོན་ཏོ། །དེའི་ཕྱིར་ཞེས་བྱ་བ་ལ་སོགས་པས་ནི་འགལ་བས་ཁྱབ་པ་དམིགས་པའི་གཏན་ཚིགས་ཀྱིས་ཀྱང་སྒྲའི་སྣང་བ་འགོག་པའོ། །དེ་ལ་དང་པོ་ནི་ཉེ་བར་གནས་པའི་དོན་ཆོས་ཅན་རང་གི་ཤེས་པ་ལ་སྒྲའི་སྣང་བ་གཏོད་པར་མི་བྱེད་དེ། རང་གི་སྣང་བ་གཏོད་པའི་རྒྱུ་ཡིན་པའི་ཕྱིར་རོ་ཞེས་བྱ་བའོ། །རང་གི་སྣང་བའི་རྒྱུ་ཡིན་པ་ལ་ནི་གཞན་གྱིས་བསྐྱེད་པར་བྱ་བའི་སྣང་བ་ལས་ཐ་དད་པར་བྱེད་པས་ཁྱབ་སྟེ། དེ་ལྟ་མ་ཡིན་ན་རྒྱུ་ཐ་དད་པ་ཐ་དད་པར་བྱེད་པ་མ་ཡིན་པས་མཐའ་དག་གི་སྣ་ཚོགས་རྒྱུ་མེད་པར་ཐལ་བའི་ཕྱིར་རོ། །གལ་ཏེ་སྒྲའི་སྣང་བ་ཡང་དེས་བྱེད་ན་ནི་སྒྲ་བསྐྱེད་པར་བྱ་བ་ལས་ཐ་དད་བྱེད་པ་མ་ཡིན་པས་འགལ་བས་ཁྱབ་པ་དམིགས་པའོ། །འདི་དོན་དམ་པར་ན་དགག་པར་བྱ་བ་སྒྲའི་སྣང་བ་གཏོད་པ་ལ་ནི་ཐ་དད་པར་བྱེད་པ་མ་ཡིན་པས་ཁྱབ་ལ། དེ་དང་འགལ་བ་ནི་ཐ་དད་པར་བྱེད་པ་ཉིད་ཡིན་ཞིང་དེས་ཁྱབ་པ་ཡང་རང་གི་སྣང་བའི་རྒྱུ་ཡིན་པས་ཁྱབ་བྱེད་འགལ་བས་ཁྱབ་པ་ཡིན་ཡང་བཟློག་པ་ཁྱབ་བྱ་ཁྱབ་བྱེད་གཅིག་ཏུ་བྱས་ནས་འགལ་བས་ཁྱབ་པ་དམིགས་པར་བརྗོད་དེ།

ཐ་སྙད་སླ་བའི་ཕྱིར་རོ། །གཉིས་པ་ནི་1$0000300དེའི་སྟོབས་ལས་སྐྱེས་པའི་1$0000270ཞེས་བྱ་བ་ལ་སོགས་ ༼༡༠༧༽ པའོ། །རྣམ་པར་ཤེས་པ་ནི་སྐྱེད་བྱེད་མ་ཡིན་པའི་སྣང་བ་དང་ལྡན་པ་མ་ཡིན་ཏེ། སྣང་བའི་རྒྱུ་ལས་སྐྱེས་པའི་ཕྱིར་རོ། །གལ་ཏེ་སྐྱེད་བྱེད་མ་ཡིན་པའི་དོན་སྣང་ན་ནི། སྐྱེད་བྱེད་གཞན་གྱིས་འབྲས་བུ་ལས་ཐ་དད་པར་མི་འགྱུར་ལ། དེ་ལྟར་ན་ཡང་བསྐྱེད་བྱ་སྐྱེད་བྱེད་འཇིག་པར་འགྱུར་རོ། །དེས་ན་དགག་པར་བྱ་བ་སྐྱེད་བྱེད་མ་ཡིན་པའི་དོན་སྣང་བའི་རང་བཞིན་ནི་སྐྱེད་བྱེད་དེའི་འབྲས་བུ་མ་ཡིན་པ་དང་འདྲ་བ་ཡིན་ལ། དེ་དང་འགལ་བ་ནི་དེས་མ་བྱས་པ་དང༌། མི་འདྲ་བ་དེས་ཁྱབ་པ་ནི་སྣང་བའི་རྒྱུ་ལས་སྐྱེས་པ་ཡིན་པས་སྔ་མ་ལྟར་འགལ་བས་ཁྱབ་པ་དམིགས་པའོ་ཞེས་བྱ་བའི་དོན་ཏོ། །སྤྱིའི་དོན་ནི་མིག་དང་རྣ་བ་དང་སྣ་དང་ལྕེ་དང་ལུས་ཀྱི་དབང་པོ་ལས་སྐྱེས་པའི་ཤེས་པ་ནི་ཆོས་ཅན་དེ་དག་གི་མིང་སྣང་བ་མེད་དེ། དེ་དག་གི་མིང་གིས་མ་བསྐྱེད་པའི་ཕྱིར་རོ་ཞེས་བྱ་བ་ཁྱབ་བྱེད་མེད་པའི་དོན་ཏོ། །རྗོད་བྱེད་ཀྱང་སྒྲ་རང་གི་མཚན་ཉིད་ལ་འདོད་ཀྱི། སྤྱི་ནི་མ་ཡིན་ཏེ། དབང་པོའི་བྱ་བ་མེད་པ་ལ་ཞེས་བྱ་བ་དང༌། ཟློས་པར་ཐལ་བའི་ཕྱིར་དང༌། ཡི་གེའི་དོན་མ་ཡིན་པའི་ཕྱིར་རོ་ཞེའོ། །འདི་ལ་དཔྱད་དེ། དང་པོ་ཁྱབ་བྱེད་མི་དམིགས་པའི་ཁྱབ་པ་མེད་པ་དང༌། ཕྱོགས་ཆོས་མེད་པ་དང་མ་ངེས་པ་སྤངས་པ་ཡང་མི་འགྲུབ་བོ། །དང་པོ་ནི་ཤེས་པ་ལ་སྐྱེད་བྱེད་མ་ཡིན་པ་སྣང་བ་མེད་པས་ཁྱབ་པ་གང་གི་ཕྱིར་ཞེས་བྱ་བ་ལ་སོགས་པས་སྒྲུབ་ན། དེ་མི་འཐད་དེ། ཟླ་བ་གཉིས་སུ་སྣང་བ་ལ་སོགས་པ་ལ། སྐྱེད་བྱེད་མ་ཡིན་པའི་དོན་གཞན་སྣང་བས་སོ། །འོན་ཏེ་ཚད་མའི་ཤེས་པ་ལ་སྐྱེད་བྱེད་མ་ཡིན་པ་མི་སྣང་ངོ་ཞེས་སྒྲུབ་ན། དེ་ཡང་མི་འཐད་དེ། མདུན་གྱི་བུམ་པ་ལ་མི་སླུ་བའི་ཤེས་པ་ལ་ ༼༡༠༨༽ ནམ་ཀའི་རབ་རིབ་ཀྱིས་རྣམ་པར་སྣང་བས་སོ། །རབ་རིབ་ལ་ལྟོས་ཏེ་ཚད་མ་མ་ཡིན་ན།

མིང་ལ་ལྟོས་ཏེ་ཡང་ཚད་མ་ཡིན་པས་ན། དབང་པོའི་ཤེས་པ་ནི་དོན་གྱི་མིང་མི་སྣང་སྟེ། མིང་ལ་ཚད་མ་ཡིན་པ་དང་མིང་ལས་མ་སྐྱེས་པའི་ཕྱིར་ཞེས་བྱ་བའི་གཏན་ཚིགས་མ་གྲུབ་བོ། །གཞན་ཡང་དངོས་སུ་མ་སྐྱེས་པའམ། བརྒྱུད་ནས་མ་སྐྱེས་པ་ཞིག་མི་སྣང་བའི་རྟགས་སུ་འདོད། དང་པོ་ལྟར་ན་རྗེས་སུ་དཔག་པས་མ་ངེས་ཏེ། རང་གི་གཞལ་བྱ་ལས་དངོས་སུ་མ་སྐྱེས་པ་དང༌། དེ་ལ་ཚད་མ་ཡིན་ཡང་དེའི་རྣམ་པ་སྣང་བའི་ཕྱིར་རོ། །གཉིས་པ་ལྟར་ན་མ་གྲུབ་སྟེ། མིང་གི་རྣམ་པ་ཅན་གྱི་སྒྲ་རང་གི་མཚན་ཉིད་ལས་ཉན་པའི་ཤེས་པ་དེས་དེ་མ་ཐག་པའི་རྐྱེན་བྱས་པས་གཟུགས་ལ་སོགས་པའི་ཤེས་པ་སྐྱེ་བའི་ཕྱིར་རོ། །གང་གིས་ཞེས་བྱ་བ་ལ་སོགས་པས་ཀྱང་མ་གྲུབ་པ་སྤང་བ་མི་འགྲུབ་སྟེ། དེ་ལ་ཡོད་པ་དང་དེའི་བདག་ཉིད་ཀྱི་མིང་མེད་པས་དེས་མ་སྐྱེད་དུ་ཆུག་ཀྱང༌། མི་ཐ་དད་པར་ཡོད་པས་བསྐྱེད་པ་ཅིས་འགོག དེ་མ་བཀག་པར་ནི་མིང་ལས་མ་སྐྱེས་པ་མི་འགྲུབ་བོ། །སྒྲའི་རྣམ་པ་ཅན་དུ་མ་དམིགས་པས་སོ་ཞེ་ན། དམ་བཅས་པ་དང་རྟགས་ཕན་ཚུན་བརྟེན་པར་འགྱུར་རོ། །རིགས་པའི་ཆོས་འདི་ཞེས་བྱ་བ་ལ་སོགས་པས་མ་ངེས་པ་སྤང་བར་ཡང་མི་ནུས་ཏེ། ཅི་འདིས་སྣང་བ་དངོས་སུ་དོན་གྱི་འབྲས་བུར་རམ། འོན་ཏེ་བརྒྱུད་པས་དོན་གྱིས་འབྲས་བུར་བསྒྲུབ་གྲང༌། དང་པོ་ནི་མི་རུང་སྟེ། དོན་དུ་སྣང་བ་མི་སླུ་བ་ཅན་ཡིན་པས་དངོས་སུ་དོན་གྱི་འབྲས་བུར་མ་ངེས་ཏེ། རྗེས་སུ་དཔག་པས་མ་ངེས་པའི་ཕྱིར་རོ། །བརྒྱུད་པས་སྒྲའི་སྣང་བ་དོན་གྱི་འབྲས་བུར་བསྒྲུབས་པ་ནི་མ་ངེས་པ་སྤང་མི་ནུས་ཏེ། གཏན་ཚིགས་ནི་དངོས་སུ་མིང་ 

༼༡༠༩༽ ལས་མ་སྐྱེས་པ་ཡིན་པས། དབང་པོའི་ཤེས་པ་དངོས་སུ་མིང་ལས་མ་སྐྱེས་པ་དང༌། བརྒྱུད་པའི་མིང་གི་འབྲས་བུ་སྣང་བ་མི་འགལ་བའི་ཕྱིར་རོ། །མ་འཁྲུལ་པའི་སྣང་བ་ཞེས་ཁྱད་པར་དུ་བྱས་ན་དངོས་ཀྱི་འབྲས་བུ་ལ་མི་འཁྲུལ་ལོ་ཞེ་ན། དོན་གྱི་འབྲས་བུར་མ་གྲུབ་ན་མ་འཁྲུལ་པར་མི་འགྲུབ་བོ། །དོན་ཐ་དད་པ་ལ་མི་འཁྲུལ་པ་ནི་དེའི་འབྲས་བུས་སྒྲུབ་པ་འབྲས་བུར་ཡང་དེས་སྒྲུབ་པས་སོ། །དེས་ན་བཤད་པ་སྔ་མ་ལྟར་ངེས་པར་བྱའོ། །ད་ནི་མི་མཐུན་ཕྱོགས་མིང་དང་འབྲེལ་པར་སྣང་བ་ལ་གཟུང་ཡུལ་གྱི་དོན་གྱི་ནུས་པ་ལྟོས་པ་མེད་པས་ཁྱབ་པར་སྟོན་པ་ནི། 1$0000300གཞན་ཡང་1$0000270ཞེས་བྱ་བའོ། །དོན་གྱི་ནུས་པ་ལ་ལྟོས་པ་ནི་གཉིས་ཏེ། གཟུང་ཡུལ་དེ་རང་ཉིད་ཀྱི་ནུས་པ་ལྟོས་པ་དང༌། གཟུང་ཡུལ་གྱི་རྒྱུན་གྱི་ནུས་པ་ལ་ལྟོས་པའོ། །དེ་གཉི་ག་ལ་ཡང་བརྗོད་པ་སྣང་བ་ལྡོག་གོ །དང་པོ་ནི་རྣམ་པ་བཞིས་ཤེས་པར་བྱ་སྟེ། བརྗོད་པ་སྣང་བ་བརྡ་དྲན་པ་ལ་ལྟོས་པ་དང༌། བརྡ་དྲན་པ་དོན་གྱི་ཕན་འདོགས་པས་བྱས་པ་དང༌། དེ་ཡང་དོན་དེ་ཉིད་ཀྱི་ཕན་འདོགས་པས་བྱས་པ་དང༌། དེ་ཉིད་ཀྱི་ཕན་པས་བྱས་པའི་དྲན་པ་དེ་བར་ཆད་དུ་གྲུབ་པའོ། །དང་པོ་ནི་1$0000300གང་གི་ཕྱིར་1$0000270ནས་1$0000300སྒྲ་གཞན་བཞིན་ནོའི་1$0000270བར་རོ། །གཉིས་པ་ནི1$0000300་དོན་གྱི་1$0000270ནས་1$0000300མི་རིགས་ཏེ1$0000270འི་བར་རོ། །འདིས་ནི་དྲན་པ་ལ་ལྟོས་ཀྱང་དྲན་པ་དང་དོན་ལྷན་ཅིག་ཏུ་བྱེད་པར་རྟོགས་པ་སྤངས་སོ། །གསུམ་པ་ནི1$0000300་དེ་དེས་མ་བྱས་ན་1$0000270ཞེས་བྱ་བ་ནས1$0000300་ཕྱིར་རོ1$0000270འི་བར་རོ། །འདིས་ནི་དོན་གྱི་ཕན་པ་ལ་ལྟོས་ཀྱང་བར་ཆོད་མ་ཡིན་ཏེ། དོན་གྱི་སྐད་ཅིག་དང་པོས་དྲན་པ་སད་ལ། གཉིས་པ་དང་དྲན་པས་དབང་པོའི་བློ་བསྐྱེད་དོ་ཞེས་རྟོགས་པ་སྤངས་སོ། ། ༼༡༡༠༽ བཞི་པ་ནི་1$0000300དེས་ན་1$0000270ཞེས་བྱ་བ་ལ་སོགས་པའོ། །འོ་ན་དབང་པོའི་ཤེས་པའི་གཟུང་ཡུལ་གྱི་སྐད་ཅིག་གི་རྒྱུན་ལས་དབང་པོའི་བློ་སྐྱེ་བས་དོན་ལ་ལྟོས་སོ་སྙམ་ན།

དེ་དགག་པའི་1$0000300དོན་དུ་དེའི་ཕྱིར་1$0000270ཞེས་སྨྲོས་ཏེ། གཟུང་བ་ཉིད་རྒྱུ་མ་ཡིན་ན། དེས་དེའི་རྒྱུན་རྒྱུ་ཡིན་པ་དགག་པ་གྲུབ་བོ་ཞེས་བྱ་བའི་དོན་ཏོ། །འདིར་འཐད་པ་འདི་ལྟར་དགོད་དེ། སྔར་དབང་པོའི་བློའི་སྐྱེད་བྱེད་མ་ཡིན་པར་གྲུབ་པ་དང་རང་བཞིན་ཁྱད་པར་ཅན་གྱི་དོན་གྱི་སྐད་ཅིག་ཕྱི་མ་ནི་ཆོས་ཅན་དབང་པོའི་བློ་སྐྱེད་པར་མི་བྱེད་དེ། 1$0000300ཉེར་སྦྱོར་1$0000270ཏེ་འབྲས་བུ་སྐྱེད་པ་ལ་ནུས་པ་འཇུག་པ་1$0000300ཁྱད་པར་མེད་པའི་ཕྱིར་1$0000270ཏེ། ནུས་པ་ཁྱད་པར་མེད་པའི་ཕྱིར་རོ་ཞེས་བྱ་བའི་དོན་ཏོ། །འདི་ནི་རྩ་བའི་གཏན་ཚིགས་སོ། །འདིའི་ཁྱབ་པ་ཇི་ལྟར་ཞེ་ན། ནུས་པ་ནི་འབྲས་བུའི་རྒྱུ་མཚན་ཡིན་པས་འབྲས་བུ་ཁྱད་པར་ཡོད་ན་ཁྱད་པར་ཡོད་པས་ཁྱབ་སྟེ། དེ་ལྟ་མ་ཡིན་ཏེ་ནུས་པ་འདྲ་ཡང་འབྲས་བུ་མི་འདྲ་ན་ནུས་པ་འབྲས་བུའི་རྒྱུ་མཚན་གཞན་ལ་མི་ལྟོས་པ་ཉིད་མ་ཡིན་པར་འགྱུར་རོ། །དེས་ན་འབྲས་བུ་འདྲ་བ་ཅན་གྱི་དོན་གྱི་སྐད་ཅིག་ཕྱི་མ་འབྲས་བུ་དང་ལྡན་ན་སྔ་མ་ཡང་དེ་དང་ལྡན་པར་འགྱུར་ལ། སྔ་མ་འབྲས་བུ་དང་མི་ལྡན་པར་དངོས་སུ་སྨྲ་བས་ནི་དེ་བཀག་པའི་ཕྱིར་གཅིག་ལ་དུས་གཅིག་ཏུ་ཆོས་འགལ་བ་སྒྲུབ་པར་འགྱུར་རོ། །དེས་ན་ནུས་པ་འདྲ་བ་ནི་འབྲས་བུ་དང་ལྡན་པ་དང་མི་ལྡན་པར་འདྲ་བས་ན་ཁྱབ་པ་གྲུབ་བོ། །འོ་ན་གཏན་ཚིགས་ཇི་ལྟར་གྲུབ་ཅེ་ན། སྐྱེད་བྱེད་མ་ཡིན་པའི་སྐད་ཅིག་དང་རང་བཞིན་གྱི་ཁྱད་པར་འདྲ་བའི་ཕྱིར་རོ། །ཆོས་ཅན་གྱི་ཁྱད་པར་རྟགས་སུ་བཟུང་བས་དམ་བཅའ་བ་རྟགས་སུ་བྱས་པ་ཡང་ཡིན་ཏེ། གོང་བུ་རྭ་ཅན་ ༼༡༡༡༽ འདི་ནི་རྟ་མ་ཡིན་ཏེ། རྭ་ཅན་ཡིན་པའི་ཕྱིར་ཞེས་བྱ་བ་བཞིན་ནོ། །འདིའི་གཏན་ཚིགས་ཀྱི་གཏན་ཚིགས་སོ། །འདིའི་ཕྱོགས་ཆོས་གང་གིས་ངེས་ཞེ་ན། རང་བཞིན་གྱི་ཁྱད་པར་མ་དམིགས་པའི་མངོན་སུམ་མམ། རྗེས་སུ་འགྲོ་བ་དང་ལྡོག་པ་ལས་གང་གིས་འབྲས་བུ་ལ་ཉེ་བར་སྦྱོར་བའི་རང་བཞིན་གྱི་ཁྱད་པར་དེ་འདྲ་བར་མངོན་སུམ་གྱིས་གྲུབ་པ་ཡིན་ནོ། །དོན་འདི་ཉིད་འགྲེལ་པར་གསལ་བར་བྱེད་པ་ནི།

1$0000300བདག་ཉིད་ཐ་དད་པ་མེད་པས་1$0000270ཞེས་བྱ་བ་ལ་སོགས་པའོ། །དོན་འདི་ཏི་ཀ་ནས་རྣམ་པར་བཞིས་སྟོན་ཏེ། ཕྱོགས་ཆོས་མདོར་བསྟན་པ་དང༌། ཁྱབ་པ་མདོར་བསྟན་པ་དང༌། ཕྱོགས་ཆོས་བསྒྲུབ་པ་དང༌། ཁྱབ་པ་བསྒྲུབ་པའོ། །དང་པོ་ནི་རྗེས་སུ་འགྲོ་བ་དང་ཞེས་བྱ་བ་ནས་ཁྱད་པར་མེད་པ་ཡིན་ནོའི་བར་རོ། །གཉིས་པ་ནི་དེས་སྣང་ཞེས་བྱ་བ་ནས་ཐམས་ཅད་ཀྱང་ཡིན་ནོའི་བར་རོ། །གསུམ་པ་ནི་འདི་ལ་འབྲས་བུ་ཞེས་བྱ་བ་ནས་མིག་ལ་སོགས་པ་བཞིན་ནོའི་བར་རོ། །འདིས་ནི་ཚོགས་པའི་མཚན་ཉིད་ཀྱིས་སྔ་མ་དང་ཕྱི་མ་རང་བཞིན་འདྲ་བ་དང༌། ཚོགས་པར་བྱེད་པའི་མཚན་ཉིད་ཀྱིས་རྒྱུ་མི་འདྲ་བར་བསྟན་པ་ནི་མི་འཐད་དེ། ཚོགས་པ་ནི་དངོས་པོ་མ་ཡིན་པའི་ཕྱིར་རོ། །དེས་ན་གཏན་ཚིགས་མ་གྲུབ་བོ་ཞེས་རྟོགས་པ་སྤངས་སོ། །ཚོགས་པའི་གནས་སྐབས་ཀྱི་རང་བཞིན་གྱི་ཁྱད་པར་དང་ནུས་པ་རྒྱུ་འདྲ་བར་བསྟན་པས། བཞི་པ་ཁྱབ་པ་བསྒྲུབ་པ་ནི། དེ་ལ་རེ་ཤིག་ཅེས་བྱ་བ་ལ་སོགས་པའོ། །འདིར་རྣམ་པར་རྟོག་པ་གཉིས་ཏེ། འབྲས་བུ་ལ་ཉེ་བར་སྦྱོར་བར་མཐོང་བའི་ཁྱད་པར་དང་ལྡན་པ་ཁོ་ན་ལ་ནུས་པ་གནས་སམ། འོན་ཏེ་གཞན་ལ་ཡང་གནས། ཕྱི་མ་ ༼༡༡༢༽ ལྟར་ན་འབྲས་བུ་ཡང་གཞན་ལ་དམིགས་པར་ཐལ་ལོ་ཞེས་སྟོན་པ་ནི། གང་གི་ཕྱིར་ནས་འོད་ཀྱི་དཀྱིལ་འཁོར་བཞིན་ནོའི་བར་རོ། །དེ་ལྟར་ནུས་པ་གཞན་ལ་གནས་པ་བཀག་ནས། རང་བཞིན་གྱི་ཁྱད་པར་ལ་གནས་པའི་ནུས་པ་དེ་དང་རྒྱུ་གཅིག་པར་སྒྲུབ་བོ། །དེ་ཡང་རང་གི་ངོ་བོའི་རྒྱུ་ཙམ་ནུས་པའི་རྒྱུ་ཡིན་པ་དགག་པ་དང༌། རང་བཞིན་གྱི་ཁྱད་པར་གྱི་རྒྱུ་བརྒྱུད་པ་གཞན་ནུས་པའི་ཡང་རྒྱུར་སྒྲུབ་པའོ། །དང་པོ་ཡང་བཞི་སྟེ། ཉེར་ལེན་ཙམ་ལས་བྱུང་ན་དེས་བསྐྱེད་པར་བྱ་བའི་ངོ་བོ་ཙམ་ནུས་པར་ཐལ་བ་དང༌། དེ་ལྟར་འདོད་ན་དངོས་དང་བརྒྱུད་པའི་ནུས་པའི་རྣམ་དབྱེ་བ་འགལ་བ་དང༌། དེ་ཉིད་ལ་འཁྲུལ་པ་སྤང་བ་དང༌། འཇུག་བསྡུ་བའོ། །དང་པོ་ནི་མིག་གི་ཁྱད་པར་ཞེས་པ་ནས་རང་གི་རྒྱུད་ལས་བྱུང་བ་ཡིན་ནོའི་བར་རོ། །གཉིས་པ་ལ་གཉིས་ཏེ།

ནུས་པའི་རྒྱུ་ལ་རང་བཞིན་གྱི་ཁྱད་པར་མེད་པ་དང༌། ཡུལ་དང་དུས་ཐ་དད་པ་ཙམ་ནུས་པའི་རྒྱུ་མ་ཡིན་པ་ལས། དང་པོ་ནི་འདི་སྙམ་དུ་ཞེས་བྱ་བ་ནས་ཐལ་བར་འགྱུར་རོའི་བར་ཡིན་ལ། གཉིས་པ་ནི་རྒྱུད་གཅིག་ལས་ནས་འཁྲུལ་པ་ཡོད་པ་མ་ཡིན་ནོའི་བར་རོ། །གསུམ་པ་འཁྲུལ་པ་སྤང་བ་ལ་གཉིས་ཏེ། རང་གི་རྒྱུ་ལ་རང་བཞིན་གྱི་ཁྱད་པར་ཡོད་པས་འཁྲུལ་པ་མེད་པ་དང༌། རང་གི་རྒྱུད་ཀྱི་འབྲས་བུ་མ་ཡིན་པས་འཁྲུལ་པ་མེད་པའོ། །དང་པོ་ནི་གལ་ཏེ་དེ་ལྟ་ན་ཞེས་བྱ་བ་ནས་བཤད་པ་ཡིན་ནོའི་བར་རོ། །གཉིས་པ་ནི་འགའ་ཞིག་ཏུ་ཞེས་པ་ནས་ས་བོན་བཞིན་ནོའི་བར་རོ། །འཇུག་བསྡུ་བ་ནི་དེ་ཕྱིར་ནས་ཐ་དད་པར་བྱེད་པ་མ་ཡིན་པའི་ཕྱིར་རོའི་བར་རོ། ། ༼༡༡༣༽ རང་བཞིན་གྱི་ཁྱད་པར་གྱི་རྒྱུ་བརྒྱུད་པ་གཞན་ནུས་པའི་ཡང་རྒྱུར་སྒྲུབ་པ་ནི་རྣམ་པ་ལྔས་སྟོན་ཏེ། མ་མཐོང་བ་རྒྱུར་བརྟག་པར་མི་ནུས་པ་དང༌། འབྲས་བུ་དང་པོའི་ནུས་པའི་རྒྱུ་གཏན་ལ་དབབ་པ་དང༌། གཉིས་པའི་ནུས་པའི་རྒྱུ་གཏན་ལ་དབབ་པ་དང༌། རྒྱུ་འདྲ་བ་ལས་བྱུང་བའི་ནུས་པ་མི་འདྲ་བ་དགག་པ་དང༌། འཇུག་བསྡུ་བའོ། །དང་པོ་ནི་ཧ་ཅང་ཐལ་བར་འགྱུར་བ་ནས་བརྟག་པར་ནུས་པ་མ་ཡིན་ནོའི་བར་རོ། །གཉིས་པ་ནི་དེས་ན་ནས་ཡིན་ནོའི་བར་རོ། །གསུམ་པ་ནི་གང་གིས་ཚེ་ནས་འཆད་པར་འགྱུར་རོའི་བར་རོ། །བཞི་པ་ནི་གང་གི་ཚེ་ནས་མ་མཐོང་ངོའི་བར་རོ། །ལྔ་པ་ནི་དེའི་ཕྱིར་ཞེས་པ་ནས་སོ། །འདི་མཐའ་དག་གི་དོན་བསྡུས་པ་ནི་འདི་ཡིན་ཏེ། ནུས་པ་ཅན་གྱི་ཁྱད་པར་འདྲ་ན་ནུས་པ་མི་འདྲ་བ་ནི་འགལ་ཏེ། རྒྱུ་ཐ་མི་དད་པའི་ཕྱིར་རོ། །འདྲ་བ་དང་མི་འདྲ་བ་ནི་རྒྱུ་འདྲ་བ་དང་མི་འདྲ་བས་བྱས་པས། གལ་ཏེ་སྔ་མ་དང་ཕྱི་མའི་སྐད་ཅིག་རྣམས་སུ་རང་བཞིན་གྱི་ཁྱད་པར་འདྲའང་ནུས་པ་མི་འདྲ་ན། དེའི་རྒྱུ་ཡང་འདྲ་བ་དང་མི་འདྲ་བར་ཐལ་བས་ཐ་དད་པར་འགྱུར་རོ། །རྒྱུ་གཅིག་པར་ཡང་འགྲུབ་སྟེ། དེས་ན་ཁྱབ་པ་གྲུབ་བོ། །རྒྱུ་གཅིག་པར་ཇི་ལྟར་གྲུབ་ཅེ་ན།

རེ་ཤིག་ནུས་པ་ཅན་རང་བཞིན་གྱི་ཁྱད་པར་དང་ལྡན་པ་ལས་གཞན་ལ་ནུས་པ་གནས་པ་ནི་མ་ཡིན་ཏེ། དེ་ལ་འབྲས་བུ་མཐོང་བར་ཐལ་བས་སོ། །རང་བཞིན་གྱི་ཁྱད་པར་ཅན་ཉིད་ལ་གནས་ན་ཡང་དེའི་རྒྱུ་གང་ཡིན། ཉེ་བར་ལེན་པ་ཙམ་ནི་མ་ཡིན་ཏེ། འབྲས་བུ་རང་གི་ངོ་བོ་ཙམ་ལ་ནུས་པ་ཡོད་པར་ཐལ་བའི་ཕྱིར་རོ། །དངོས་དང་བརྒྱུད་པའི་ནུས་པ་དག་ནུས་པར་འདྲ་བས་ངོ་བོ་ཙམ་ ༼༡༡༤༽ ནུས་པར་ཐལ་བ་མ་ཡིན་ཏེ། འདོད་པ་མ་ཡིན་ནོ་ཞེ་ན། དེ་ལ་ན་ནུས་པ་ལ་དངོས་ཀྱི་རྒྱུད་པའི་རྣམ་དབྱེ་མེད་པར་ཐལ་ཏེ། རང་གི་རྒྱུད་རང་བཞིན་ཁྱད་པར་མེད་པ་ལས་བྱུང་བའི་ཕྱིར་རོ། །སྐད་ཅིག་ཐ་དད་པས་ནུས་པའི་རྣམ་པར་དབྱེ་བར་འགྱུར་བས་ལྡོག་པ་ལ་ཐེ་ཚོམ་ཟ་བའི་མ་ངེས་པ་ཡིན་ནོ་ཞེ་ན། སྐད་ཅིག་གི་རྣམ་པར་དབྱེ་བ་ནི་རྗེས་སུ་འགྲོ་བ་དང་ལྡོག་པ་ལས། འབྲས་བུ་རང་བཞིན་མི་འདྲ་བའི་རྒྱུ་མ་ཡིན་པར་རྟོགས་པའི་ཕྱིར་རོ། །འོ་ན་བྱི་བའི་དུག་ལ་སོགས་པའི་ནུས་པ་ལ་ཡང་སྔ་ཕྱི་ཐ་དད་པ་མེད་པར་ཐལ་ཏེ། རྒྱུ་རང་བཞིན་འདྲ་བ་ལས་བྱུང་བའི་ཕྱིར་རོ་ཞེ་ན་མ་ཡིན་ཏེ། རང་གི་རྒྱུད་རྒྱུར་ཁས་བླངས་ཀྱང་རྒྱུའི་རང་བཞིན་མི་འདྲ་བས་གཏན་ཚིགས་ཀྱི་ངོ་བོ་མ་གྲུབ་པའི་ཕྱིར་དང༌། རང་བཞིན་གྱི་རྒྱུད་ཀྱིས་ངེས་པས། གཏན་ཚིགས་ཀྱི་ཁྱད་པར་རང་གི་རྒྱུད་ལས་བྱུང་བ་ཉིད་མ་གྲུབ་པའི་ཕྱིར་རོ། །འོ་ན་རྒྱུ་གྱུར་པས་བསྐྱེད་པར་བྱ་བའི་འབྲས་བུ་ནུས་པ་ཡིན་ཡང་རྒྱུ་འདྲ་བ་ལས་འབྲས་བུ་ནུས་པར་རབ་འབྲིང་ཐ་དད་པ་ཡོད་པ་བཞིན་དུ་འདིར་ཡང་འགྱུར་རོ། །དེ་ལ་དེ་ལྟར་རྒྱུད་གཞན་གྱིས་ངེས་ན་མིག་གི་ཤེས་པ་ལ་ནུས་པ་དང་དྲན་པ་ལ་ནུས་པ་ཡང་རྒྱུད་གཞན་ཁོ་ན་ལས་ངེས་པ་ཡིན་ནོ། །རྒྱུད་གཞན་གཅིག་ལས་ཀྱང་མྱོང་བའི་ནུས་པ་དང་དྲན་པའི་ནུས་པ་ཐ་དད་པའི་ནུས་པ་འགལ་ན། རྒྱུད་གཞན་གཅིག་ལས་དངོས་དང་བརྒྱུད་པའི་ནུས་པ་ཡང་ཇི་ལྟར་མི་འགལ་ཞེས་རྒོལ་ན། འདིར་ལན་འདི་ལ་རྒྱུད་གཞན་གྱིས་དེ་ལྟར་ངེས་པ་ཡིན་ཏེ།

ནུས་པའི་རིགས་འདྲ་བ་དག་གཅིག་གིས་འཕེན་པ་མི་འགལ་བའི་ཕྱིར་དང༌། རིགས་གཅིག་པ་ཉིད་ཀྱང་འབྲས་ ༼༡༡༥༽ བུ་གཅིག་ལ་ནུས་པའི་ཕྱིར་རོ། །སྔ་མ་དང་ཕྱི་མར་ནུས་པ་རབ་འབྲིང་ཐ་དད་པ་ནི་ཚོགས་པ་དེ་ཉིད་ཀྱི་ནང་གི་ཁྱད་པར་ལས་ཡིན་ཏེ། ཉེ་བར་ཚོགས་བྱེད་ལས་བྱུང་བ་དང༌། ཚོགས་པ་ལས་བྱུང་བའི་ནུས་པ་ཐ་དད་པར་གྲུབ་ལ། དེ་ལས་ཀྱང་དེའི་འབྲས་བུ་གཉིས་ཐ་དད་ཅིང༌། དེ་ལས་ཀྱང་དེའི་འབྲས་བུ་ཐ་དད་པས་སོ། །མྱོང་བའི་ནུས་པ་དང་དྲན་པའི་ནུས་པ་རིགས་མི་འདྲ་བ་དག་ནི་རྒྱུད་གཞན་གཅིག་གིས་བྱེད་པ་འགལ་བ་ཡིན་པས་མི་མཚུངས་སོ། །ཡང་ན་རྒྱུད་གཞན་གཅིག་གིས་འཕངས་པའི་ནུས་པ་དང་པོ་ནས་ཐ་མའི་བར་དུ་ཁྱད་པར་མེད་མོད་ཀྱི། འབྲས་བུ་ཉེ་བ་དང་མི་ཉེ་བའི་དུས་ཙམ་གྱིས་ཐ་དད་པར་ཟད་དེ། དཔེར་ན་གཤེད་མའི་སྐྱེས་བུ་གསད་པར་བྱ་བ་དང་གོམ་པ་རེ་ཉེའང་ནུས་པ་འཕེལ་བ་ནི་མེད་པ་བཞིན་ནོ། །དེས་ན་ཡུལ་དང་དུས་མི་འདྲ་བར་སྐྱེས་པའི་སྐད་ཅིག་རྣམས་དུས་ཅིག་ཏུ་ཡོད་པར་གྱུར་པའི་འབྲས་བུ་ལ་བལྟོས་ནས་ནུས་པ་ཐ་མི་དད་ཀྱང༌། ཡུལ་དང་དུས་ཀྱིས་ཆོད་པ་དང༌། མ་ཆོད་པ་ལ་བལྟོས་ནས་རབ་འབྲིང་ཐ་སྙད་དུ་བྱེད་པར་ཟད་དོ། །དེ་ལྟ་ན་ཡང་ཐམས་ཅད་འཐད་དོ། 1$0000300།དཔྱད་པར་བྱེད་པ་ཉིད་ཡིན་ན་ནི་ཐ་དད་པ་མེད་པར་ཐལ་བའི་ཕྱིར་རོ་1$0000270ཞེས་བྱ་བ་ནི། ཡིད་ཀྱི་བློའི་དཔྱོད་པའི་མཚན་ཉིད་ཅི་ལྟ་བུ་ཡིན་པ་དེ་ལྟར་དབང་པོའི་ཤེས་པའི་དཔྱོད་པ་ཡང་ཐལ་བར་འགྱུར་ཏེ། དཔྱོད་པའི་མཚན་ཉིད་གཞན་མི་འཐད་པའི་ཕྱིར་རོ། །དེས་ན་དོན་ནི་དབང་པོའི་བློ་ནི་ཡིད་ཀྱི་བློ་དང་དཔྱོད་པའི་ཐ་སྙད་དུ་བྱ་བའི་རྒྱུ་མཚན་ཐ་མི་དད་པར་ཐལ་ཏེ། ཉེ་བར་མི་གནས་པའི་དོན་འཛིན་པའི་མཚན་ཉིད་ཀྱིས་དཔྱོད་པར་བྱེད་པ་ཉིད་ཡིན་པའི་ཕྱིར་རོ་ཞེས་བྱ་བའི་དོན་ཏོ། ། ༼༡༡༦༽ ཐལ་འགྱུར་གཉིས་ལས་དང་པོ་སྟོན་པ་ནི། 1$0000300དེ་ནི་རྟོགས་པས་བསླང་ན་ཡང་1$0000270ཞེས་བྱ་བའོ། །གཏན་ཚིགས་གཅིག་ཉིད་དམ་པ་གཉིས་ལ་བཀོད་པའོ། །དེས་ན་བཟློག་པའི་རང་རྒྱུད་ནི་གཉིས་སུ་འགྱུར་རོ།

1$0000300།མ་ཡིན་ཏེ་བརྡ་མ་མཐོང་བ་ལ་མེད་པས་1$0000270ཞེས་བྱ་བ་ལ་སོགས་པའི་དོན་ནི། སློབ་དཔོན་ཆོས་མཆོག་ལྟར་ན་དོན་ཉེ་བ་ནི་མ་མཐོང་བཞིན་དུ་སྒྲ་དྲན་པའི་བག་ཆགས་སད་པའི་རྒྱུ་མ་ཡིན་ཏེ། 1$0000300དེའི་འབྲེལ་པ་ནི་རང་གི་ངོ་བོ་མེད་པ་1$0000270ཞེས་བྱ་བས་འཕངས་དོན་དམ་པར་སྒྲ་དང་མ་འབྲེལ་བའི་ཕྱིར་རོ། །འོ་ན་དོན་ཉེ་བས་བྱས་པའི་ནང་གི་རྣམ་པར་འགྱུར་བ་མེད་པར་ཡང་སྒྲའི་ཁྱད་པར་དྲན་པར་མི་རིགས་ཏེ་ཞེས་བྱ་བ་འགལ་ལོ། །ཞེ་ན། དེ་ནི་སྒྲ་དོན་གྱི་འབྲེལ་པ་ཁས་བླངས་པ་ཡིན་པས་སོ། །འདིར་ནི་དངོས་པོ་ཇི་ལྟ་བ་བཞིན་ཡིན་ནོ། །འོ་ན་དངོས་པོ་ལ་འབྲེལ་པ་ཡོད་པ་དེ། འབྲེལ་ཟླ་མ་མཐོང་བཞིན་དུ་དྲན་པ་སད་པའི་རྒྱུ་མཚན་ཡིན་ནམ་མ་ཡིན། ཕྱི་མ་ལྟར་རྒྱུ་མཚན་མ་ཡིན་པ་བཀག་པས་རྒྱུ་མཚན་ཅན་མ་ཡིན་པ་འགོག་པ་ཧ་ཅང་ཐལ་བར་འགྱུར་རོ། །དང་པོ་ལྟར་ན་མེ་དང་དུ་བ་དག་ཀྱང་མ་མཐོང་བ་ཕན་ཚུན་དྲན་པ་སད་པའི་རྒྱུར་འགྱུར་རོ་ཞེ་ན། འབྲེལ་པ་དངོས་པོ་ལ་ཡོད་པ་ནི་གཉིས་ཏེ། ཤེས་པའི་ཡུལ་དུ་གྱུར་པ་ལ་མ་ལྟོས་པ་དང་ལྟོས་པའོ། །དང་པོ་ནི་ཇི་སྐད་བཤད་པའི་རྒྱུ་མཚན་མ་ཡིན་ལ། གཉིས་པ་ནི་ཡིན་ནོ། །སྒྲ་དོན་ཡང་གལ་ཏེ་དོན་དམ་པར་འབྲེལ་པ་ཡོད་ན། ཤེས་པའི་སྤྱོད་ཡུལ་དུ་གྱུར་པ་ལ་ལྟོས་པ་ཡིན་ཏེ། ཤེས་པའི་ཡུལ་དུ་གྱུར་པའི་སྒྲས་དོན་ཤེས་པའི་ཡུལ་དུ་སྒྲུབ་པ་ནི་བརྗོད་བྱ་རྗོད་བྱེད་ཀྱི་འབྲེལ་པ་ཡིན་པའི་ཕྱིར་རོ། །དེས་ན་སྐྱོན་མེད་དོ། ། ༼༡༡༧༽ དོན་དམ་པར་སྒྲ་དང་མ་འབྲེལ་པ་ཉིད་ག་ལས་ཞེ་ན། བརྡ་མ་མཐོང་བ་ལ་མེད་པས་ཞེས་བྱ་བས་དེ་སྒྲུབ་པ་པོ་ཞེས་པའོ། །འདིར་རྒྱུ་མཚན་ནི་གཉིས་ཏེ། སྐྱེ་བའི་དང༌། རྣམ་པར་འཇོག་པའི་རྒྱུའོ། །དེ་གཉི་ག་མེད་པ་ཡིན་ཡང་མི་རྟག་པ་མེད་པ་ནི་བྱས་པ་མེད་པ་ལ་རྟགས་ཡིན་ཏེ། ཁྱབ་བྱེད་ཡིན་པས་སོ། །དེས་ན་ཧ་ཅང་ཐལ་བ་མེད་དོ། །གཞན་ཡང་དོན་ཉེ་བས་ནང་གི་རྣམ་པར་འགྱུར་བ་སད་པའི་རྒྱུ་མ་ཡིན་ན།

དོན་གྱི་མཐུས་བསྐྱེད་པའི་གཏན་ཚིགས་ཀྱི་ཁྱབ་པ་ཚད་མ་ཅན་མ་ཡིན་པར་ཐལ་བར་འགྱུར་རོ། །གཞན་ཡང་མ་མཐོང་བར་དྲན་པའི་བག་ཆགས་སད་པའི་རྒྱུ་མ་ཡིན་པ་ལ་འབྲེལ་པ་མེད་པ་རྟགས་སུ་ལེན་ན། ཅི་འབྲེལ་པ་འགའ་ཡང་མེད་པའམ། འོན་ཏེ་བརྗོད་བྱ་རྗོད་བྱེད་ཀྱི་འབྲེལ་པ་མེད་པ་ཅིག་ཡིན་གྲང༌། དང་པོ་ནི་མ་གྲུབ་སྟེ། དོན་ལས་དེ་མཐོང་བ། དེ་ལས་སྒྲ་དྲན་པ། དེ་ལས་སྒྲ་སྐྱེ་བའི་ཕྱིར་རོ། །དེའི་ཕྱིར་འབྲེལ་པ་མེད་པ་ཉིད་བསྒྲུབ་པ་ལ་བརྡ་མ་མཐོང་བ་ལ་མེད་པ་ཡང་མ་ངེས་པར་འགྱུར་ཏེ། དོན་མཐོང་བ་སྒྲའི་རྒྱུ་ཡིན་པས་སྒྲ་དང་འབྲེལ་པ་ལ་ཡང་བརྡ་མ་མཐོང་བ་མེད་པ་ཉིད་ཡོད་པའི་ཕྱིར་རོ། །གཉིས་པ་ཡང་མི་རུང་སྟེ། དོན་དམ་པར་སྒྲ་དང་བརྗོད་བྱ་རྗོད་བྱེད་ཀྱི་འབྲེལ་པ་མེད་ཀྱང་དྲན་པའི་བག་ཆགས་སད་པའི་རྒྱུ་ཡིན་པ་ཅི་འགལ་ཏེ། འདྲ་བ་དང་འབྲེལ་པ་གཞན་ཡང་བརྗོད་བྱ་རྗོད་བྱེད་ཀྱིས་མ་འབྲེལ་པ་གཞན་ལ་དྲན་པའི་ས་བོན་སད་པའི་རྒྱུ་མཐོང་བའི་ཕྱིར་ཏེ། བ་ལང་ལས་བ་མེན་དྲན་པའམ་དུ་བ་ལས་མེ་དྲན་པ་བཞིན་ནོ། །ཡང་ན་དོན་མཐོང་བ་ཉིད་ཀྱིས་མ་ངེས་ཏེ། དེ་ནི་སྒྲའི་བརྗོད་བྱ་མ་ཡིན་ཡང་སྒྲ་ལ་དྲན་པ་སད་པའི་རྒྱུ་མཐོང་བའི་ཕྱིར་རོ། །གལ་ཏེ་དེ་ལྟ་བུ་ནི་མཐོང་བ་ལ་ 

༼༡༡༨༽ བལྟོས་ནས་གཞན་ལ་བག་ཆགས་སད་པའི་རྒྱུ་ཡིན་ཡང༌། འདིར་ནི་མ་མཐོང་བཞིན་དུ་ཞེས་བྱ་བས་མཐོང་བ་ལ་མ་ལྟོས་པར་དྲན་པའི་ས་བོན་སད་པའི་རྒྱུ་ཡིན་པ་འགོག་པས་མ་ངེས་པ་མ་ཡིན་ནོ་ཞེ་ན། དེ་ལྟ་ན་ཡང་མ་མཐོང་བར་དྲན་པའི་བག་ཆགས་སད་པའི་རྒྱུ་ཡིན་པ་ལ་འབྲེལ་པས་ཁྱབ་པ་མ་དམིགས་པས་བཟློག་པའི་འབྲེལ་པ་མ་གྲུབ་པ་ནི་དགག་པའི་རྟགས་སུ་མི་རུང་ངོ༌། །འདི་ལྟར་མ་མཐོང་བར་གཞན་ལ་དྲན་པའི་འདུ་བྱེད་སད་པའི་རྒྱུར་གྱུར་པའི་དོན་ནི་འགའ་ཡང་མ་རྟོགས་སོ། །དེས་ན་སློབ་དཔོན་ཆོས་མཆོག་གི་བཤད་པ་ནི་ནོར་བ་ཡིན་ནོ། །འོ་ན་འདིའི་དོན་ཅི་ལྟར་ཡིན་ཞེ་ན། ཉེ་བར་གནས་པའི་དོན་ནི་མ་མཐོང་བར་དྲན་པ་སད་པའི་རྒྱུ་མ་ཡིན་ཏེ། དོན་དང་སྒྲ་དྲན་པ་སད་པ་དེའི་བསྐྱེད་བྱ་དང་སྐྱེད་བྱེད་ཀྱི་འབྲེལ་པ་ནི་རང་གི་ངོ་བོ་མེད་པ་ཞེས་བྱ་བ་གོམས་པ་ལ་མ་ལྟོས་པར་རང་རྒྱུད་དུ་མ་གྲུབ་པའི་ཕྱིར་རོ། །དེ་ཅི་ལྟར་ཞེ་ན། བརྡ་མ་མཐོང་བ་ལ་མེད་པས་སྟེ། བརྡ་གོམས་པར་བྱས་པ་ཁོ་ན་ལ་ཡོད་པའི་ཕྱིར་རོ། །བརྡའ་མ་མཐོང་བ་ལ་མེད་མོད། བརྡའི་རྒྱུ་ལས་དོན་ཉིད་སད་བྱེད་ཀྱི་ནུས་པ་དང་ལྡན་པར་བསྐྱེད་པས་ན་འབྲེལ་པ་ནི་གོམས་ལས་འགྱུར་བ་མ་ཡིན་ཏེ། ཡང་ནས་ཡང་དུ་མ་གོམས་ཀྱང་ལན་ཅིག་མཐོང་བས་ཕྱི་རོལ་གྱི་རང་བཞིན་དུ་སྐྱེས་པའི་ཕྱིར་རོ། །གོམས་པ་ལ་ལྟོས་པ་ན་ཕྱི་རོལ་གྱི་ཆོས་ཉིད་མ་ཡིན་གྱི། སྐྱེས་བུའི་སྤོབས་པའི་ནུས་པ་ཡིན་པས་སྐྱེས་བུའི་ཆོས་སུ་འགྱུར་བའི་ཕྱིར་རོ་ཞེས་དོགས་ན། 1$0000300སྐྱེས་བུའི་འདོད་པའི་དབང་གིས་ནི་1$0000270ཞེས་སྨྲོས་ཏེ། དེས་ནི་ཕྱི་རོལ་གྱི་དོན་གཞན་དུ་འགྱུར་བ་མ་ཡིན་པའི་ཕྱིར་རོ། ། ༼༡༡༩༽ རྣམ་པར་རྟོག་པའི་གནས་སྐབས་ཀྱི་གསལ་བར་ཚོར་བ་དོན་ཡིན་པ་འགོག་པའི་ཚད་མ་ཉམས་སུ་མྱོང་བ་ཉིད་ཡིན་པར་སྟོན་པ་ནི། 1$0000300ནང་དུ་ཡོངས་སུ་གསལ་བའི་ཕྱིར་དང་1$0000270ཞེས་བྱ་བའོ། །ཉམས་སུ་མྱོང་བ་དེ་ཅི་རང་རིག་པའམ་གཞན་རིག་པ་ཡིན་ཞེས་རྣམ་པར་མ་དཔྱད་པར་མཐོང་བ་ཙམ་ཚད་མར་བྱས་པའོ། །འདི་ལ་རིགས་པའི་འཐད་པ་ཡང་སྟོན་པ་ནི།

1$0000300འདོད་པའི་དབང་གིས་སྐྱེ་བ་དང་འགག་པར་མི་རིགས་པའི་ཕྱིར་རོ། །1$0000270ཞེས་བྱ་བ་སྟེ། དོན་ཡིན་ཞེས་བྱ་བ་ནི་ལྷག་མའོ། །གཏན་ཚིགས་ཀྱི་དོན་ནི་རྟོགས་པའི་གནས་སྐབས་ཀྱི་གསལ་བར་ཚོར་བ་ནི་དོན་མ་ཡིན་ཏེ། རང་གི་ངོ་བོ་འདོད་པ་ཙམ་གྱིས་སྐྱེ་བ་དང་འགག་པའི་ཕྱིར་རོ། །ཅི་མྱོང་བ་དང་འཐད་པའི་ཚད་མའི་དོན་ཙམ་འགོག་གམ། རང་གི་རྒྱུད་ལས་ཕྱི་རོལ་དུ་གྱུར་པ། དང་པོ་ནི་མི་རུང་སྟེ་འདོད་པའི་དབང་གིས་སྐྱེ་བ་དང་འགག་པའི་ལུས་དང་ངག་གི་རིག་བྱེད་ལ་ཡང་ཡོད་པས་སོ། །གཉིས་པ་ལྟར་ན་ནང་གི་དོན་འགོག་པའི་རིགས་པ་བརྗོད་པར་བྱ་བར་ཐལ་བའི་ཕྱིར་རོ། །ཐུན་མོང་མ་ཡིན་པར་རིག་པར་བྱ་བ་ཞེས་བྱ་བ་ལ་སོགས་པའི་རིགས་པ་གཞན་ཡང་ཕྱོགས་དང་པོ་ལ་བརྗོད་པར་རིགས་པ་ཅི་སྟེ་འཇོག་ན། འདིར་དོན་ཙམ་འགོག་པ་ལ་ལུས་དང་ངག་གི་རྣམ་པར་རིག་བྱེད་ཀྱིས་མ་ངེས་པ་ནི་མ་ཡིན་ཏེ། དེ་དག་གི་རང་གི་ངོ་བོ་འདོད་པ་ཙམ་གྱིས་འཇུག་པ་དང་ལྡོག་པ་མ་ཡིན་པ་སྟེ། ལུས་ཀྱི་སྐད་ཅིག་སྔ་མ་ལ་སོགས་པ་རྒྱུ་གཞན་ལ་ལྟོས་པའི་ཕྱིར་རོ། །སྒྲ་ཡང་གནས་དང་བྱེད་པ་ཕྲད་པ་ལ་སོགས་པ་ལུས་ཀྱི་སྐད་ཅིག་གཞན་ལ་བལྟོས་ནས་རང་གི་ངོ་བོ་རྗེས་སུ་འཇུག་པ་དང་ལྡོག་པ་ཡིན་ནོ། །གནས་དང་བྱེད་པ་ཀུན་ནས་སློབ་པའི་རླུང་ཡང་ལུས་ཀྱི་ ༼༡༢༠༽ འབྱུང་བ་ཆེན་པོ་སྔ་མ་ལ་ལྟོས་པ་ཡིན་ནོ། །འོ་ན་རྣམ་པར་རྟོག་པའི་གསལ་བར་ཚོར་བ་ཡང་རྣམ་པར་རྟོག་པ་ཇི་ལྟ་བ་བཞིན་ཡིན་ལ། རྣམ་པར་རྟོག་པ་ཡང་རང་གི་བག་ཆགས་ལ་བལྟོས་ཀྱི། འདོད་པ་ཙམ་ལས་ངོ་བོ་མི་འགྲུབ་པས་གཏན་ཚིགས་མ་གྲུབ་པར་འགྱུར་རོ། །འོན་ཏེ་བག་ཆགས་ཉིད་འདོད་པ་ཡིན་ན་འདོད་པ་ལོག་པ་བག་ཆགས་ཆད་པར་ཐལ་ལོ་ཞེ་ན། འདིར་བག་ཆགས་དང་འདོད་པ་ཐ་དད་ཀྱང་རྣམ་པར་རྟོག་པའི་རང་གི་ངོ་བོ་ནི་འདོད་པ་ཙམ་ལ་རག་ལས་པ་ཡིན་གྱི་རྒྱུ་གཞན་ལ་ལྟོས་པ་ནི་མ་ཡིན་ཏེ། བག་ཆགས་ནི་ཁྱད་པར་གྱི་རྒྱུ་ཡིན་པའི་ཕྱིར་ལ།

འདོད་པ་ནི་དེ་མ་ཐག་པའི་རྐྱེན་ཡིན་པས་རང་གི་ངོ་བོ་རྒྱུ་ཡིན་པའི་ཕྱིར་རོ། །ཡང་ན་བག་ཆགས་ཀྱང་འདོད་པ་ཉིད་ཡིན་ཏེ། འདོད་པ་དང་དུས་མཉམ་པ་ནི་འདོད་པ་ཉིད་ལ་གནས་པའོ། །འདོད་པ་ལྟོག་པ་ན་ནི་རྟེན་གཞན་ལ་འཕོ་བས་ཆད་པར་ཐལ་བ་ཡང་མ་ཡིན་ནོ། །དེ་ལྟ་ན་འདོད་པ་དང་བག་ཆགས་ཐ་དད་པ་དང་གཅིག་པའི་ཕྱོགས་གཉི་ག་ལ་ཡང་མི་འཐད་པ་མེད་དོ་ཞེས་གནས་སོ། །རྣམ་པར་རྟོག་པའི་ཁྱད་པར་ནི་འདོད་པ་ལས་བཟློག་པར་མི་ནུས་ཏེ། བླུན་པོ་ཉིད་ལྡོག་ཅིང་མཁས་པ་འཇུག་པར་འདོད་ཀྱང་དེ་ལྟར་མི་འགྲུབ་པའི་ཕྱིར་རོ། །འདིས་ནི། དེ་ནི་རྟོག་པས་བསླང་ན་ཡང༌། །འདོད་པས་འཇུག་དང་ཞེས་བྱ་བ་ལ་ཡང་བལྟ་བར་བྱའོ། 1$0000300།བདེ་བ་ལ་སོགས་པ་མྱོང་བ་ཡང་བློ་ཡིན་ལ1$0000270། ཞེས་བྱ་བའི་དོན་ནི་གཉིས་ཏེ། 1$0000300ཕན་པ་དང་གནོད་པ་1$0000270པ་ཞེས་བྱ་བ་བདེ་བ་དང་སྡུག་བསྔལ་མྱོང་བ་ལས་གཞན་དེའི་འབྲས་བུ་ཚིམ་པ་དང་གདུང་བའི་མཚན་ཉིད་ཅན་ལ་བརྗོད་པ་དང༌། བདེ་བ་དང་སྡུག་བསྔལ་མྱོང་བ་ཉིད་ལ་བརྗོད་པའོ། ། ༼༡༢༡༽ དང་པོ་ལྟར་ན་རྣམ་པར་རྟོག་པ་བཞི་སྟེ། བདེ་སྡུག་ཡོད་པ་ཙམ་མམ། རང་དབང་ཡོད་པའམ། ཡོད་པར་རྟོགས་པ་ཙམ་མམ། རང་ལ་ཡོད་པར་རྟོགས་པ་ཞིག་དངོས་སུ་ཚིམ་པའི་རྒྱུ་ཡིན། དང་པོ་ནི་མ་ཡིན་ཏེ། ཀུན་གྱི་བདེ་བས་ཚིམ་པར་ཐལ་བའི་ཕྱིར་རོ། །གཉིས་པ་ལྟར་ན་ཡང་དེ་བཞིན་ཏེ། བདེ་བ་དང་སྡུག་བསྔལ་བདག་ལ་རྟག་ཏུ་ཡོད་པས་དུས་གཅིག་ཏུ་ཚིམ་པ་དང་གདུང་བ་ལ་སོགས་པར་ཐལ་བའི་ཕྱིར་རོ། །གསུམ་པ་ལྟར་ན་རྣལ་འབྱོར་པ་གཞན་གྱི་བདེ་སྡུག་རྟོགས་པས་ཀྱང་ཚིམ་པ་དང་གདུང་བར་ཐལ་བའི་ཕྱིར་རོ། །བཞི་པ་ལྟར་ན་བདེ་སྡུག་རིག་པར་བྱེད་པ་དང༌། དེ་འབྲེལ་པར་འཛིན་པ་ན་རང་ཡང་བཟུང་བས་རང་རིག་པར་གྲུབ་བོ། །བཤད་པ་གཉིས་པ་ལྟར་ན་བདེ་བ་ལ་སོགས་པ་མྱོང་བ་ཡང་བློ་ཡིན་ལ། 1$0000300བློ་དེའང་ལྐོག་ཏུ་གྱུར་པའི་ཕྱིར།1$0000270 ལྐོག་ཏུ་གྱུར་པའི་བློའི་ཡུལ་བདེ་བ་ལ་སོགས་པ་1$0000300དེ་ལས་ཕན་པ་དང་གནོད་པ་1$0000270ཞེས་བྱ་བ་བདེ་བ་མྱོང་བ་དང་སྡུག་བསྔལ་མྱོང་བར1$0000300་མི་འགྱུར་ཏེ།

1$0000270དམིགས་པ་མ་རྟོགས་པར་ཡུལ་མི་རྟོགས་པའི་ཕྱིར་ན1$0000300་གཞན་གྱིས་མྱོང་1$0000270བའི་བདེ་1$0000300བ་བཞིན་ནོ་1$0000270ཞེས་བྱ་བ་སྟེ་སླའོ། །ཡུལ་གྱི་སྒོ་ནས་རྟོག་མེད་དུ་སྒྲུབ་པའི་གཏན་ཚིགས་གཉིས་ལས། དང་པོ་ནི་དབང་པོའི་ཡུལ་ནི་ཆོས་ཅན། སྒྲས་བརྗོད་པར་བྱ་བ་མ་ཡིན་ཏེ། སྒྲའི་ཤེས་པ་ལ་མི་སྣང་བའི་ཕྱིར་རོ་ཞེས་བྱ་བ་སྟེ། ཁྱབ་བྱེད་མེད་པའོ། །དེ་སྟོན་པ་ནི། 1$0000300དབང་པོའི་བྱ་བ་མེད་པ་ལ་1$0000270ཞེས་བྱ་བ་ལ་སོགས་པའོ། 1$0000300།དེ་ནི་བརྗོད་མེད་རྟོག་བྱེད་ཡིན་1$0000270ཞེས་བྱ་བ་ནི་དངོས་ཀྱི་དམ་བཅའ་བའི་ཤུགས་ཀྱིས་རྟོགས་པ་གཅིག་གི་ཡུལ་དུ་གྲུབ་པའི་དོན་བརྗོད་ ༼༡༢༢༽ པ་སྟེ། དབང་པོའི་བློ་རྟོག་མེད་དུ་སྒྲུབ་པའི་སྐབས་སུ་གཙོ་བོ་ཡིན་པའི་ཕྱིར་རོ། །དམ་བཅའ་བའི་དོན་ཉིད་ནི་དབང་པོའི་ཤེས་པའི་རྟོགས་པར་བྱ་བ་ཉིད་ནི། སྒྲའི་བརྗོད་བྱ་མ་ཡིན་ཏེ་ཞེས་བྱ་བའོ། །གཏན་ཚིགས་བརྗོད་པ་ནི་1$0000300སྒྲ་ཡིས་བློ་ལ་སྣང་བ་མེད་པའི་ཕྱིར་1$0000270ཞེས་བྱ་བ་སྟེ་སྒྲའི་ཤེས་པ་ལ་མི་སྣང་བའི་ཕྱིར་རོ་ཞེས་བྱ་བའི་དོན་ཏོ། །དེ་ཉིད་མ་གྲུབ་བོ་སྙམ་ན། འདིར་དབང་པོའི་ཡུལ་སྒྲའི་ཤེས་པ་ལ་མི་སྣང་བར་མ་གྲུབ་ན། ཅི་དོན་ཉེ་བར་གནས་པ་ལ་དབང་པོའི་བྱེད་པ་མི་འཇུག་པའི་ཚེ། སྒྲའི་ཤེས་པ་ལ་སྣང་ངམ། འཇུག་པའི་ཚེ། དང་པོ་ནི་མི་རུང་སྟེ། དབང་པོའི་བྱ་བ་མེད་པ་ཡང་མཐོང་བ་བཞིན་སྣང་བ་མེད་པའི་ཕྱིར་རོ། །འདིའི་དོན་ནི་དབང་པོའི་བྱ་བ་མེད་པ་ན། སྒྲའི་ཤེས་པ་ལ་སྣང་བའི་དོན་ནི། དབང་པོའི་ཡུལ་མ་ཡིན་ཏེ། མཐོང་བ་དང་མི་མཐུན་པའི་ཕྱིར་རོ། །ཡང་ན་དབང་པོའི་ཡུལ་ནི། དབང་པོའི་བྱ་བ་མེད་པ་ན་སྒྲའི་ཤེས་པ་ལ་སྣང་བའི་རང་བཞིན་མ་ཡིན་ཏེ། རང་གི་ཤེས་པ་ལ་རྣམ་པ་གཞན་དུ་སྣང་བའི་ཕྱིར་རོ་ཞེས་བྱ་བའོ། །རྣམ་པར་རྟོག་པ་གཉིས་པ་ནི་དང་པོ་བཀག་པས་འདི་ལྟར་གྲུབ་བོ། །དབང་པོའི་བྱ་བ་ཡོད་པ་ན་སྒྲའི་དོན་སྣང་བའི་ཤེས་པ་ནི་དངོས་པོའི་ཡུལ་ཅན་མ་ཡིན་ཏེ།

དངོས་པོ་ཡོད་པ་དང་མེད་པའི་རྗེས་སུ་མི་བྱེད་པའི་ཕྱིར་རོ། །འདི་ལྟར་དབང་པོའི་བྱ་བ་མེད་པ་ན་སྒྲས་དེའི་དོན་སྣང་བའི་ཤེས་པ་སྐྱེད་པར་ནུས་ན། དབང་པོའི་བྱ་བ་ཡོད་པ་ན་དེའི་ནུས་པ་ཉམས་པ་མེད་པའི་ཕྱིར་སྣང་བ་དེ་སྒྲ་ཙམ་གྱིས་སྐྱེད་པས་དངོས་པོ་ལ་རག་མ་ལས་པར་གྲུབ་པའི་ཕྱིར་རོ། །འདིའང་འགྲེལ་པར་སྟོན་པར་འགྱུར་རོ། །འདི་ཉིད་འགྲེལ་པར་དོན་གསུམ་གྱིས་སྟོན་རྩ་བའི་དོན་ཙམ་གཞག་པས་ ༼༡༢༣༽ གཏན་ཚིགས་དགོད་པ་དང༌། ཁྱབ་པ་བསྒྲུབ་པ་དང༌། གཏན་ཚིགས་བསྒྲུབ་པའོ། །དང་པོ་ནི1$0000300་ཡང་1$0000270ཞེས་བྱ་བ་ནས་1$0000300ཕྱིར་རོའི1$0000270་བར་རོ། 1$0000300།མངོན་སུམ་དེ་ནི་བརྗོད་དུ་མེད་པའི་ཡུལ་ཅན་ཡིན་ཏེ་ཞ1$0000270ེས་བྱ་བ་ནི། སྔ་མ་ལྟར་མངོན་སུམ་གྱི་ཡུལ་བརྗོད་པར་བྱ་བ་མ་ཡིན་པར་དམ་བཅའ་བའི་དོན་དུ་བྱེད་པའོ། །གཏན་ཚིགས་ནི་1$0000300སྒྲས་བློ་ལ་སྣང་བ་མེད་པའི་ཕྱིར་རོ་1$0000270ཞེས་བྱ་བ་སྟེ། སྒྲའི་ཤེས་པ་ལ་མི་སྣང་བའི་ཕྱིར་རོ། །མ་གྲུབ་པ་སྤོང་བའི་ཁྱད་པར་འགོད་པ་ནི། 1$0000300དབང་པོའི་བྱ་བ་མེད་པ་ལ་མཐོང་བ་བཞིན་དུ་1$0000270ཞེས་བྱ་བ་ལ་སོགས་པའོ། །གཉིས་པ་ནི་གང་གི་ཕྱིར་ནས་1$0000300མ་ཡིན་ནོའི་1$0000270བར་རོ། །གསུམ་པ་ནི་རྣམ་པ་གསུམ་སྟེ། དབང་པོའི་བྱ་བ་མེད་པ་ན་སྒྲའི་ཤེས་པ་ལ་མི་སྣང་བར་སྒྲུབ་པ་དང༌། དབང་པོའི་བྱ་བ་ཡོད་པ་ན་དེ་ལྟར་བསྒྲུབ་པ་དང༌། འཇུག་བསྡུ་བའོ། །དང་པོ་ནི་1$0000300སྒྲའི་ཡུལ་ཉིད་ནི་1$0000270ནས1$0000300་ཕྱིར་རོའི་1$0000270བར་རོ། །གཉིས་པ་ནི་1$0000300དངོས་པོ་མེད་ཀྱང་1$0000270ནས་1$0000300རྒྱུ་མ་ཡིན་པ་ནི་ཡུལ་མ་ཡིན་ནོའི་1$0000270བར་རོ། །མ་གྲུབ་པ་སྤང་བ་སྔ་མའི་དོན་ནི། སྒྲིའི་ཡུལ་ནི་དབང་པོའི་ཡུལ་དུ་གྱུར་པའི་དངོས་པོ་མ་ཡིན་ཏེ། མཐོང་བ་དང་མི་མཐུན་པའི་ཕྱིར་རོ། །གཏན་ཚིགས་འདི་ཉིད་སྟོན་པ་ནི་དེ་དང་རྟོགས་པ་གཅིག་པའི་ཡུལ་དུ་གྱུར་པས་དེ་འཕེན་པའི་ཆོས་གཞན་བརྗོད་པ་ནི།

1$0000300མཐོང་བ་ལ་རྣམ་པ་གཞན་དུ་སྣང་བའི་ཕྱིར་རོ་1$0000270ཞེས་བྱ་བའོ། །མ་གྲུབ་པ་སྤང་བ་ཕྱི་མའི་དོན་ཡང་འདི་ལྟར་ཡིན་ཏེ། དབང་པོ་བྱེད་པ་འཇུག་བཞིན་པའི་བུམ་པ་ཡོད་ཀྱང་སྒྲའི་དོན་སྣང་བའི་ཤེས་པ་དེ་ནི་ཆོས་ཅན། ཕྱི་རོལ་གྱི་བུམ་པ་དེའི་བདག་ཉིད་འཛིན་པ་མ་ཡིན་ཏེ་བསྒྲུབ་པར་བྱ་བ་ཕྱི་རོལ་གྱི་བུམ་པ་ཡོད་པ་དང་མེད་པའི་རྗེས་སུ་མི་ ༼༡༢༤༽ བྱེད་པའི་ཕྱིར། རྩ་བའི་གཏན་ཚིགས1$0000300་དྲི་ལ་རོའི་བློ་བཞིན་དང་1$0000270ཞེས་བྱ་བ་ནི་མཐུན་པའི་དཔེ། 1$0000300གཟུགས་ལ་མིག་གི་བློ་བཞིན་ནོ་1$0000270ཞེས་བྱ་བ་ནི་མི་མཐུན་པའི་དཔེའོ། །རེ་ཤིག་རྩ་བའི་གཏན་ཚིགས་མ་གྲུབ་པ་སྤོང་བ་ནི་འདི་ལྟར་སྦྱར་རོ། །ཤེས་པ་དེ་ནི་1$0000300མེད་པ་དང་ཡོད་པའི་རྗེས་སུ་མི་བྱེད་1$0000270དེ། མེད་པའི་དོན་སྣང་བ་དང་ཁྱད་པར་མེད་པའི་ཕྱིར་རོ། །གང་གི་སྒོ་ནས་ཁྱད་པར་མེད་ཅེ་ན། 1$0000300དངོས་པོ་མེད་ཀྱང་སྒྲ་ལས་བྱུང་བའི་སྣང་བ་མི་ཉམས་པས་1$0000270ཏེ། དེའི་སྒོ་ནས་སོ། །སྒྲ་ཙམ་ལ་རག་ལས་པར་ཁྱད་པར་མེད་པའི་ཕྱིར་རོ་ཞེས་བྱ་བའི་དོན་ཏོ། །འདི་ཉིད་ཇི་ལྟར་ཞེས་ན། དབང་པོ་བྱེད་པ་དང་བཅས་པའི་ཚེ་ན་སྒྲའི་ཤེས་པ་སྐྱེད་པའི་ནུས་པ་སྔོན་པས་མ་ཚང་བའམ་ཉམས་པར་བྱེད་པ་ནི་མི་སྲིད་དོ། །དེས་ན་དོན་ལ་མ་ལྟོས་པར་སྔོན་བཞིན་དུ་ད་ལྟར་ཡང་རང་གི་བརྗོད་བྱ་ལ་ཤེས་པ་བསྐྱེད་པར་ནུས་པས་ཤེས་པ་དེ་ཙམ་སྒྲ་ལ་རག་ལས་པར་གྲུབ་བོ། །འོ་ན་རྩ་བའི་གཏན་ཚིགས་གྲུབ་མོད། དོན་གྱི་རྗེས་སུ་མི་བྱེད་པས་ཀྱང་དོན་འཛིན་པ་འགལ་བ་མ་གྲུབ་པས་མ་ངེས་སོ་སྙམ་ན། རྩ་བའི་གཏན་ཚིགས་དེའི་ཁྱབ་པ་བསྒྲུབ་པ་ནི་1$0000300རྣམ་པར་གཏོད་པར་ནུས་པའི་ཕྱིར་1$0000270ཞེས་བྱ་བའོ། །དེའི་བདག་ཉིད་མི་འཛིན་པ་ལས་བཟློག་པ་ནི་མི་མཐུན་པའི་ཕྱོགས་ཡིན་ལ་དེ་ནི་འབྲས་བུས་ཁྱབ་བོ། །འབྲས་བུའི་ཆོས་ཀྱང་རྗེས་སུ་འགྲོ་ལྡོག་གི་བྱེད་པ་ཡིན་པས།

གཏན་ཚིགས་རྗེས་སུ་འགྲོ་ལྡོག་གི་རྗེས་སུ་མི་བྱེད་པ་དང་འགལ་བའི་རང་བཞིན་ཡིན་ནོ། །དེས་ན་མི་མཐུན་པའི་ཕྱོགས་ལ་གཏན་ཚིགས་དང་འགལ་བས་ཁྱབ་པའི་ཕྱིར་ལྡོག་པ་ངེས་སོ། །ཡང་ན་རྗེས་སུ་འགྲོ་ལྡོག་གི་རྗེས་སུ་མི་བྱེད་པ་ལ་ནི་འབྲས་བུ་མ་ཡིན་པས་ཁྱབ་སྟེ། རྗེས་ ༼༡༢༥༽ སུ་འགྲོ་ལྡོག་བཀག་པ་ནི་འབྲས་བུའི་མཚན་ཉིད་བཀག་པ་ཡིན་པས། མཚན་ཉིད་མེད་པ་ལ་དངོས་པོ་མེད་པས་ཁྱབ་བོ། །དེ་སྐད་དུ་ཡང༌། མཚན་ཉིད་མེད་པའི་ངོ་བོ་ནི། འགའ་གང་ན་ཡང་ཡོད་པ་མ་ཡིན་ཞེས་བཤད་པ་ཡིན་ནོ། །འབྲས་བུ་མ་ཡིན་པ་ལ་ཡང་འཛིན་པ་མ་ཡིན་པས་ཁྱབ་སྟེ། འཛིན་པའི་མཚན་ཉིད་ནི་རྣམ་པ་རྗེས་སུ་བྱེད་པའི་འབྲས་བུ་ཉིད་ཡིན་པས་འདིར་ཡང་མཚན་ཉིད་བཀག་པ་ལ་ངོ་བོ་བཀག་པས་ཁྱབ་པ་ཡིན་ནོ། །དེ་ལྟར་རྗེས་སུ་འགྲོ་བ་ངེས་པའི་དོན་འདི་ཉིད་སྟོན་པ་ན། རྟོགས་པ་གཅིག་གི་ཡུལ་ཡིན་པས་དོན་གཅིག་པ་ཡིན་པའི་ཕྱིར་རྗེས་སུ་འགྲོ་ལྡོག་གི་བྱ་བ་མ་ཡིན་པ་ལ་རྒྱུ་མ་ཡིན་པས་ཁྱབ་པ་སྟོན་པ་ནི་1$0000300རྗེས་སུ་འགྲོ་བ་དང་ལྡོག་པའི་རྗེས་སུ་མི་བྱེད་པ་ནི་རྒྱུ་མ་ཡིན་ཞིང་1$0000270ཞེས་བྱ་བའོ། །རྒྱུ་མ་ཡིན་པ་ལ་ཡུལ་མ་ཡིན་པས་ཁྱབ་པ་སྟོན་པ་ནི། 1$0000300རྒྱུ་མ་ཡིན་པ་ནི་ཡུལ་མ་ཡིན་1$0000270ཞེས་བྱ་བའོ། །ཁྱབ་པ་འདི་ཉིད་བསྒྲུབ་པའི་དོན་དུ་ཡུལ་གྱི་མཚན་ཉིད་ནི་རྒྱུའི་ཁྱད་པར་ཉིད་ཡིན་པར་སྟོན་པ་ནི། 1$0000300རྣམ་པར་གཏོད་པའི་ནུས་པའི་ཕྱིར་ཤེས་པའི་ཡུལ་ནི་རྒྱུ་ཡིན་ན་1$0000270ཞེས་བྱ་བའོ། །དེ་ལྟར་གཏན་ཚིགས་བསྒྲུབས་པ་ཉིད་འཇུག་བསྡུ་བ་སྟོན་པ་ནི་1$0000300དེའི་ཕྱིར་1$0000270ཞེས་བྱ་བའོ། །ཡུལ་གྱི་སྒོ་ནས་རྟོག་མེད་དུ་དོན་གྱིས་སྒྲུབ་པའི་གཏན་ཚིགས་གཉིས་པ་ནི། དབང་པོའི་དོན་ཆོས་ཅན། ཐ་སྙད་ཀྱི་སྒྲས་བརྗོད་པར་བྱ་བ་མ་ཡིན་ཏེ་བསྒྲུབ་པར་བྱ་བ། བརྡའི་ཡུལ་མ་ཡིན་པའི་ཕྱིར་ཞེས་བྱ་བ་ཡང་ཁྱབ་བྱེད་མེད་པའོ། །མ་གྲུབ་བོ་ཞེ་ན།

བརྡའི་ཡུལ་ལ་ནི་བརྡ་བྱ་བར་ནུས་པ་དང༌། དགོས་པ་ཡོད་པས་ཁྱབ་པ་ཡིན་ན། རང་གི་མཚན་ ༼༡༢༦༽ ཉིད་ལ་བརྡ་བྱར་ནི་དགོས་པ་མེད་དོ། །ཅི་ལྟར་ཞེ་ན། གང་ལ་བརྡ་བྱས་ན་དགོས་པ་ཡོད་པ་དེ་ནི་དུས་གཞན་དུ་རྗེས་སུ་འགྲོ་བས་ཁྱབ་སྟེ། བརྡའི་དགོས་པ་ནི་དུས་གཞན་དུ་འཇུག་ལྡོག་གི་ཡུལ་དུ་བཏང་བར་རྟོགས་པ་ཁོ་ན་ཡིན་པས་སོ། །དོན་འདི་འདི་ཉིད་སྟོན་པ་ནི་1$0000300སྒྲ་སྦྱར་བ་ཡང༌། 1$0000270ཞེས་བྱ་བ་སྟེ། བརྡའི་སྒྲའི་སྒྲ་སྦྱར་བ་ཡང་ངོ༌། །ཡང་ན་དབང་པོའི་ཡུལ་ནི་ཐ་སྙད་ཀྱི་སྒྲས་བརྗོད་པར་བྱ་བ་མ་ཡིན་ཏེ། དུས་གཞན་དུ་རྗེས་སུ་མི་འགྲོ་བའི་ཕྱིར་རོ། །ཁྱབ་པ་སྟོན་པ་ན། ཐ་སྙད་ཀྱི་སྒྲས་བརྗོད་པར་བྱ་བ་ལ་དེའི་འབྲས་བུ་རྟོགས་པའི་ཡུལ་གྱིས་ཁྱབ་ལ་སྒྲ་ལས་བྱུང་བའི་རྟོགས་པས་ཡུལ་དུ་བྱས་པ་ལ་དུས་གཞན་དུ་སྒྲ་དང་འབྲེལ་པར་གྲུབ་པ་ཡང་དུས་གཞན་དུ་རྗེས་སུ་འགྲོ་བ་ཡིན་ཏེ། དེས་ན་སྒྲས་བརྗོད་པར་བྱ་བ་ལ་དུས་གཞན་དུ་རྗེས་སུ་འགྲོ་བས་ཁྱབ་པ་གྲུབ་བོ་ཞེས་སྟོན་པ་ནི་སྒྲས་སྦྱར་བ་ཡང་ཞེས་བྱ་བ་སྟེ། ཐ་སྙད་ཀྱི་སྒྲས་སྦྱར་བའོ། །སྔ་མ་ལྟར་ན་གཏན་ཚིགས་ཀྱི་གཏན་ཚིགས་སམ། ཕྱི་མ་ལྟར་ན་རྩ་བའི་གཏན་ཚིགས་མ་གྲུབ་པ་སྤོང་བ་ནི། 1$0000300འདི་ལྟར་1$0000270ཞེས་བྱ་བའོ། 1$0000300།ནུས་པ་དང་སྣང་བ་ལ་སོགས་པ་ཐ་དད་པའི་ཕྱིར་རོ་1$0000270ཞེས་བྱ་བ་ལ། སློབ་དཔོན་ཆོས་མཆོག་ལྟར་ན་ནུས་པ་ཐ་དད་ནི་ཐ་དད་པའི་མཚན་ཉིད་ཡིན་ལ། སྣང་བ་ཐ་དད་པ་ནི་དེ་རྣམ་པར་འཇོག་པའི་ཚད་མ་སྟེ། སྣང་བ་ཙམ་ནི་ཡོད་པ་མ་ཡིན་ལ། འདིར་གཏན་ཚིགས་ཐ་དད་པར་ཡོད་པ་མ་ཡིན་པས་སོ། །དེའང་གསུམ་གྱིས་སྟོན་ཏེ། ཐ་དད་པའི་མཚན་ཉིད་དང༌། དེ་ངེས་པར་བྱེད་པའི་ཚད་མ་དང༌། བསྒྲུབ་བྱ་སྒྲུབ་བྱེད་མི་འཐད་པ་མེད་པའོ། ། 

༼༡༢༧༽ དང་པོ་ནི་འབྲས་བུ་དུ་མ་ནུས་པ་ཙམ་ནི་ནུས་པ་ཐ་དད་པའི་མཚན་ཉིད་མ་ཡིན་གྱི། འོན་ཀྱང་འབྲས་བུ་དེ་ལ་ནུས་པ་ཡོད་པ་དང་མེད་པའོ། །ནུས་པ་གཉིས་ནི་ཡོད་པ་དང་མེད་པས་མ་ཁྱབ་པ་ན་རང་གི་ངོ་བོས་འགལ་བ་མ་ཡིན་ཏེ། ཡོད་པ་དང་མེད་པའི་ཆོས་མ་རྟོགས་པར་ཕན་ཚུན་དགག་པ་མི་འགྲུབ་པའི་ཕྱིར་རོ། །དེས་ན་ཚད་མ་གང་གིས་དོན་གང་ཡུལ་དུ་བྱས་པ་ན། འཛིན་པ་གང་ཞིག་གདོན་མི་ཟ་བར་འགོག་པའི་འཛིན་པ་དེའི་ཡུལ་དང་ཚད་མ་དེའི་ཡུལ་ནི་དངོས་སུ་འགལ་བ་ཡིན་ལ། དེའི་ཁྱབ་བྱེད་ངེས་པ་གདོན་མི་ཟ་བར་བཟློག་པར་བྱ་བའི་བློའི་ཡུལ་དང་ནི་དེ་བརྒྱུད་ནས་འགལ་བ་ཡིན་ནོ། །དེ་ནས་བློའི་འཇུག་པ་ལ་བལྟོས་ཏེ་གཉིས་སུ་གནས་སོ། །འདིར་ནི་ཕན་ཚུན་སྤངས་པའི་དངོས་འགལ་ཁོ་ན་གཅིག་དགག་པ་ལ་གཏན་ཚིགས་ཡིན་ནོ། །དེ་ངེས་པར་བྱེད་པའི་ཚད་མ་ནི་གཉིས་ཏེ། འགལ་བའི་དོན་ངེས་པར་བྱེད་པ་དང༌། ཐ་སྙད་ངེས་པར་བྱེད་པའོ། །དང་པོ་ནི་མངོན་སུམ་ཉིད་དོ། །གཉིས་པ་ནི་ཐམས་ཅད་མི་དམིགས་པ་ཁོ་ན་སྟེ། མངོན་སུམ་ཙམ་དང་བསྒྲུབ་པ་ཙམ་དང་སྒྲུབ་པ་ངེས་པར་བྱེད་པའི་རྗེས་དཔག་གིས་མི་ནུས་པའི་ཕྱིར་རོ། །དེས་ན་གཞན་ལ་སྒྲུབ་པ་ནི་མི་དམིགས་པ་ཁོ་ནས་ཡིན་ནོ། །འོ་ན་མངོན་སུམ་གྱིས་མེད་པའི་དོན་ཇི་ལྟར་འཛིན་ཏེ། མེད་པ་ལ་དབང་པོའི་བློ་མི་འཇུག་པས་སོ་ཞེ་ན། མངོན་སུམ་གྱིས་དོན་ཐ་དད་པ་ཅིག་མཐོང་བ་ན། དངོས་པོ་མེད་པ་དང་དངོས་པོ་གཞན་ཡིན་པར་སྒྲོ་འདོགས་འགོག་པའི་ཕྱིར་དེ་གཉིས་ཀྱིས་དོན་མེད་པའི་ཕྱིར་རོ། །དེ་མཐོང་བ་ན་དེ་ཡོད་པར་ངེས་པ་ཁོ་ནས་དེ་མེད་པར་དོགས་པ་བཀག་པ་ ༼༡༢༨༽ ནི་དེ་མེད་པར་ངེས་པའི་འབྲས་བུ་བྱེད་པས་དོན་གྱིས་དངོས་པོ་མེད་པ་མེད་པར་རྟོགས་པ་ཡིན་ནོ། །དེ་བཞིན་དུ་དེ་དམིགས་པ་ཉིད་ནི་གཞན་མི་དམིགས་པ་ཡིན་ལ། གཞན་མི་དམིགས་པར་ངེས་པ་ཉིད་ཀྱིས་ཀྱང་གཞན་ཡོད་པར་དོགས་པ་བཀག་པས་མེད་པར་ངེས་པའི་འབྲས་བུ་བྱེད་པས་དོན་གྱིས་དངོས་པོ་གཞན་མེད་པར་ངེས་པ་ཡིན་ནོ། །དེ་ལྟར་ན་མངོན་སུམ་གཅིག་གིས་རང་གི་ཡུལ་ཡོངས་སུ་གཅོད་པ་ན།

དངོས་དང་བརྒྱུད་པས་འགལ་བའི། དངོས་མེད་དང་དངོས་པོ་གཞན་རྣམ་པར་གཅོད་པ་དང༌། རྣམ་པ་གཞན་ཡང་སེལ་བར་བྱེད་པ་ཡིན་ནོ། །གཉི་གའི་རྣམ་པ་ནི་གཅིག་ཏུ་ངེས་པ་འདི་མེད་པས་ཁྱབ་པའི་ཕྱིར་བརྒྱུད་འགལ་དུ་འདུས་པས་སམ། འདིའི་རང་བཞིན་ཅན་མཐའ་དག་འདིའི་ངོ་བོར་ངེས་པས་འགྲུབ་པའི་ཕྱིར་ན། འགའ་ཞིག་ཏུ་འདིའི་རང་བཞིན་འདི་ཉིད་འདི་མེད་པ་དང་མི་འགལ་ན། འདིར་ཡང་འགལ་བར་མི་འགྲུབ་པའི་ཕྱིར་དངོས་འགལ་བཀག་པའི་གྲུབ་པའི་ཕྱིར་རོ། །གལ་ཏེ་གཞན་དུ་འདི་མེད་པ་དང་གཅིག་པ་དེ་འདིའི་རང་བཞིན་ཅན་མ་ཡིན་ན་ནི་གཉི་གར་མི་འགྲུབ་བོ། །གཉི་ག་མ་ཡིན་པའི་རྣམ་པ་ཡང་འདི་མེད་པས་ཁྱབ་པའི་ཕྱིར་བརྒྱུད་འགལ་དུ་འདུས་པས་སམ། འགའ་ཞིག་ཏུ་འདི་མེད་པ་བཀག་པས་འདིའི་རང་བཞིན་མི་གནས་ན་འདི་ཉིད་ཀྱང་འདིའི་རང་བཞིན་དུ་མི་གནས་པར་ཐལ་བའི་ཕྱིར་རོ། །དེས་ན་མངོན་སུམ་གྱི་སྣང་བ་ཐ་དད་པ་ནི་མེད་པའི་དོན་ངེས་པའི་ཚད་མ་ཡིན་པས་འགལ་བའི་མཚན་ཉིད་ངེས་པར་བྱེད་པར་གྲུབ་བོ་ཞེའོ། །གསུམ་པ་བསྒྲུབ་བྱ་སྒྲུབ་བྱེད་མི་འཐད་པ་སྤང་བ་ནི། ཡུལ་དང་དུས་ཐ་དད་པ་དང་འབྲེལ་པའི་ཁྱད་པར་དག་ནི་ཕན་ཚུན་རྗེས་སུ་མི་འགྲོ་ ༼༡༢༩༽ སྟེ། ནུས་པ་ཐ་དད་པའི་ཕྱིར་ཞེས་སྒྲུབ་པ། འགལ་བའི་ཆོས་དང་ལྡན་པར་ཁྱད་པར་མེད་པ་ལས། ཡུལ་དང་དུས་ཐ་དད་པ་ཆོས་ཅན་དུ་བྱེད་ལ། ནུས་པ་ཐ་དད་པ་གཏན་ཚིགས་སུ་བྱེད་པ་ཅི་ལྟར་འཐད་དེ་ཁྱད་པར་མེད་པའི་ཕྱིར་རོ་ཞེ་ན། སྔ་མ་ནི་བརྒྱུད་འགལ་ཡིན་པས་ཆོས་ཅན་ཡིན་ལ། འདི་ནི་དངོས་འགལ་ཡིན་པས་སྒྲུབ་བྱེད་དུ་བྱེད་དོ་ཞེའོ། །འདི་ལ་སྣང་བ་ཐ་དད་པ་འགལ་བའི་མཚན་ཉིད་མ་ཡིན་པ་ནི་མི་འཐད་དེ། ནུས་པ་ལ་མ་ལྟོས་པར་དམིགས་པར་བྱ་བ་ཡིན་པ་དང་མ་ཡིན་པ་འགལ་བས་སོ། །གཞན་དུ་ནུས་པ་ཐ་དད་པ་འབྲས་བུ་ཐ་དད་པས་ངེས་ན་འབྲས་བུ་ཡང་ནུས་པ་ཐ་དད་པར་གཞན་ལས་ཡིན་པས་ན་ཐུག་པ་མེད་དོ། །ཚད་མ་ཐ་དད་པ་ཉིད་ཀྱང་གང་གིས་ངེས།

དེ་ལ་ཡང་ནུས་པ་ཐ་དད་ཉིད་སྒྲུབ་བྱེད་ཡིན་ན་ཐུག་པ་མེད་དོ། །ཐ་དད་པར་དམིགས་པས་སོ་ཞེ་ན། དོན་ཡང་དེ་བཞིན་ནོ། །དམིགས་པའི་དོན་གྱི་ཆོས་མ་ཡིན་ན་དམིགས་པར་བྱ་བ་མེད་པས་གཞལ་བྱ་དང་པོ་མེད་དོ། །ཐ་དད་པ་ངེས་པར་བྱེད་པའི་ཚད་མ་ཡང་མངོན་སུམ་དུ་གྱུར་པ་ཕན་ཚུན་འགལ་བར་ནི་དོན་དང་ཐ་སྙད་གཉི་ག་མཁས་པ་ལ་མངོན་སུམ་ཁོ་ནར་ངེས་སོ། །མངོན་སུམ་མངོན་སུམ་མ་ཡིན་པ་དང་འགལ་བ་དེ་བཞིན་ནོ། །མངོན་སུམ་མ་ཡིན་པ་ནི་རང་གི་ངོ་བོ་ཡང་མ་གྲུབ་ན། དེའི་ཆོས་ལྟ་མངོན་སུམ་གྱི་ག་ལ་གྲུབ། ལྐོག་ཏུ་གྱུར་པ་རྗེས་དཔག་གིས་གྲུབ་པ་རྣམས་ཕན་ཚུན་ཐ་དད་པ་ནི་རང་བཞིན་གྱི་ཁྱད་པར་ངེས་པར་སྒྲུབ་པའི་རྗེས་སུ་དཔག་པ་ཉིད་ལས་སོ། །མངོན་སུམ་ལས་ཐ་དད་པར་ཡང་མངོན་སུམ་གྱི་རང་བཞིན་མི་འདྲ་བར་ངེས་པའི་རྗེས་དཔག་ཉིད་ཁོ་ན་ལས་སོ། །ཚད་མས་མ་གྲུབ་པ་རྣམས་ནི་རང་གི་ངོ་ ༼༡༣༠༽ བོ་མ་གྲུབ་ན་དེའི་ཆོས་བསམ་དུའང་ཅི་ཡོད། མངོན་སུམ་གྱི་ཡུལ་དང་རྗེས་དཔག་གཞན་གྱི་ཡུལ་ལས་རང་བཞིན་ཁྱད་པར་ཅན་དུ་མ་གྲུབ་པ་ནི་ཐ་དད་པར་མི་འགྲུབ་བོ། །དེས་ན་གཅིག་དགག་པ་ལ་ནུས་པ་ཐ་དད་པ་ནི། རྗེས་སུ་དཔག་པས་གྲུབ་པའི་འགལ་བ་རྟགས་ཡིན་ལ། སྣང་བ་ཐ་དད་པ་ནི་མངོན་སུམ་གྱིས་གྲུབ་པའི་འགལ་བའོ། །དེས་ན་སྐྱེ་བ་དང་འགག་པ་ལ་སོགས་པ་འགལ་བ་གཞན་དག་ཀྱང་རྟོགས་པར་འཕངས་མོད་ཀྱི། རྗེས་དཔག་གིས་གྲུབ་པ་དང་མངོན་སུམ་གྱི་གྲུབ་པ་ལས་མི་འདའ་བས་གཉིས་དངོས་སུ་སྨྲོས་པ་ཡིན་ནོ། །ནུས་པ་ཐ་དད་པ་ཡང་རེས་འགའ་མངོན་སུམ་གྱིས་གྲུབ་པ་སྲིད་མོད་ཀྱི། ཕལ་ཆེར་རྗེས་སུ་དཔག་པས་ངེས་པའི་ཕྱིར་རྗེས་དཔག་གིས་གྲུབ་པའི་མཚན་བྱེད་དུ་སྨྲོས་སོ། །དེས་ན་དེའི་ཕྱིར་དབང་དང་ནུས་སོགས་ལ། དབང་པོའི་བློ་ནི་མེད་ཕྱིར་རོ་ཞེས་མངོན་སུམ་གྱི་ཡུལ་མ་ཡིན་པར་བཤད་པ་ཡིན་ནོ། 1$0000300།ཧ་ཅང་ཐལ་བར་འགྱུར་ཏེ1$0000270་ཞེས་བྱ་བ་ནི། གཅིག་དང་དུ་མའི་ཐ་སྙད་འཇིག་པར་འགྱུར་རོ་ཞེས་བྱ་བའི་དོན་ཏོ། །གཅིག་གི་ཐ་སྙད་འཇིག་མོད།

དུ་མའི་ཐ་སྙད་ཇི་ལྟར་འཇིག་སྙམ་ན། སློབ་དཔོན་ཆོས་མཆོག་འཆད་པ་ནི། ལན་དུ་ཐ་དད་པར་མ་རྟོགས་པས་ཞེས་བྱའོ། །ཐ་དད་པར་རྟོགས་པར་ཁས་བླངས་ཀྱང་དེའི་ཁྱབ་བྱེད་བཀག་པས་འགྱུར་བས་སོ། །ཁྱབ་བྱེད་བཀག་པ་ཉིད་སྟོན་པ་ནི། 1$0000300ཐམས་ཅད་ཀྱི་བདག་ཉིད་ལ་1$0000270ཞེས་བྱ་བ་ལ་སོགས་པའོ། །དོན་ནི་རྟོག་པ་དང་ལྡན་པས་ཐ་དད་པའི་ཐ་སྙད་དུ་བྱ་བ་ལ་ནི་དེ་ལྟར་བདེན་པས་ཁྱབ་ལ། དེ་ལ་ཡང་ཡུལ་ངེས་པའི་ངོ་བོས་ཁྱབ་སྟེ། ཐམས་ཅད་ལ་ཐམས་ཅད་ཀྱི་ཐ་སྙད་དུ་བྱས་ན་ ༼༡༣༡༽ བདེན་པར་མི་འགྱུར་བས་སོ། །ངེས་པ་ལ་ཡང་གཞན་ལས་ལྡོག་པས་ཁྱབ་བོ། །དེས་ན་དེའི་རང་བཞིན་མ་ཡིན་པ་ལས་ལྡོག་པ་ངེས་པ་ནི་དེའི་རང་བཞིན་མ་ཡིན་པའི་མཚན་ཉིད་ངེས་དགོས་སོ། །འདིར་ནི་གལ་ཏེ་གཅིག་ཏུ་སྣང་བ་ལ་དུ་མར་དོགས་ན་གང་དུ་ཡང་གཅིག་མི་ངེས་པར་དེ་ལས་བཟློག་པའི་དུ་མ་ཡང་ངེས་པར་མི་འགྱུར་རོ། །དེས་ན་གཅིག་དང་དུ་མ་འགལ་བས་ཕན་ཚུན་མ་ཁྱབ་ཀྱང་དེ་དག་གི་མཚན་ཉིད་ངེས་པ་ནི་ཕན་ཚུན་ཁྱབ་བོ། །ཞེའོ། །འདི་ནི་མི་འཐད་དེ་ཐ་དད་པར་རྟོགས་པ་ལ་གཅིག་རྟོགས་པས་ཁྱབ་ན། ཅི་རང་བཞིན་ཡིན་པས་སམ། འོན་ཏེ་རྒྱུ་ཡིན་པས། དང་པོ་ནི་མི་རུང་སྟེ། དོན་འགའ་ཞིག་རྟོགས་པ་ལ་དེའི་འགལ་ཟླ་རྟོགས་པ་རང་བཞིན་ཡིན་ན། མི་ནུས་པ་དང་མི་དགོས་པ་དང་འཆོལ་བར་ཐལ་བའོ། །དང་པོ་ནི་བུམ་པ་གཅིག་རྟོགས་པར་བྱ་བ་ན་དེའི་བཟློག་ཕྱོགས་བུམ་པ་མ་ཡིན་པ་གསལ་བ་མཐའ་ཡས་པས་དེ་སྙེད་རྟོགས་པ་ག་ལ་ནུས། དེས་ན་བུམ་པ་ཡང་རྟོགས་པ་མེད་པར་འགྱུར་རོ། །འོན་ཏེ་བུམ་པ་མ་ཡིན་པའི་སྤྱི་ཙམ་རྟོགས་པས་བུམ་པ་རྟོགས་པར་ནུས་ན། འོ་ན་འདིར་ཡང་ཐ་དད་པ་བཀག་པ་ཙམ་རྟོགས་པས་ཐ་དད་རྟོགས་པའི་ཕྱིར་གཅིག་རྟོགས་ཅི་དགོས། དེས་ན་གཞུང་གི་དོན་མ་འབྲེལ་ལོ། །གསུམ་པ་གལ་ཏེ་འགའ་ཞིག་ན་རེ། བུམ་པ་རྟོགས་པ་ལ་དེ་མེད་པ་རྟོགས་པས་ཁྱབ་སྟེ། ཡོད་པ་མེད་པའི་ཟླས་དྲངས་ཏེ་ཞེས་གསུངས་པའི་ཕྱིར་རོ་ཞེས་ཟེར་ན།

དེ་ལྟར་ན་རྣམ་གཅོད་དང་ཡོངས་གཅོད་ཁྱད་པར་མེད་པས་འཆོལ་བར་ཐལ་ཏེ། དངོས་པོ་རྟོགས་པ་དང་དངོས་མེད་རྟོགས་པའི་བློ་སོ་སོར་མི་གྲུབ་བོ། །འོན་ཏེ་རྒྱུ་ཡིན་པའི་ཕྱོགས་འདོད་ན། དེའི་ཚེ་ཡང་ཕན་ཚུན་བརྟེན་པ་ ༼༡༣༢༽ དང་ཐུག་པ་མེད་པར་ཐལ་ལོ། །དེས་ན་དོན་འདི་ལྟར་ཡིན་ཏེ། བུམ་པ་འདི་བུམ་པ་ཁོ་ནའི་རང་བཞིན་གཅིག་ཏུ་མ་རྟོགས་པས་སྣམ་བུ་ལས་ཐ་དད་པར་མི་རྟོགས་ལ། དེས་ན་དུ་མར་འདོད་པ་ཡང་དུ་མར་མི་རྟོགས་ཏེ་སྣམ་བུ་ལ་བུམ་པ་ཡོད་པ་དང༌། བུམ་པ་ལ་ཡང་སྣམ་བུ་ཡོད་པར་མ་བཀག་པར་དེ་གཉིས་ཐ་དད་པར་མི་འགྲུབ་པའི་ཕྱིར་རོ་ཞེས་བྱ་བ་ཡིན་ནོ། །དེ་ལྟར་ཡང་ཐ་དད་མེད་རིག་ཅིག་ཡིན་ན། །དེ་ལྟར་གང་མིན་དེ་ཐ་དད། །གྲུབ་འགྱུར་ཞེས་འཆད་པར་འགྱུར་རོ། །རྟོག་པ་མེད་པའི་མངོན་སུམ་ཐ་སྙད་ཀྱི་ཡན་ལག་ཏུ་གྲུབ་པ་ནི་1$0000300འོ་ན་1$0000270ཞེས་བྱ་བ་ལ་སོགས་པའོ། །དེ་ལྟར་གཞན་གྱིས་རང་གི་ངོ་བོ་དང་ནུས་པ་ངེས་པ་མེད་པས་འཇུག་པའི་རྒྱུ་མི་རུང་བར་བརྒལ་པ་ན། རང་གི་རང་ཉིད་ཀྱིས་མ་ངེས་ཀྱང༌། ངེས་པར་བྱེད་པ་མི་འགལ་བ་ནི་འདིར་དངོས་སུ་མ་བརྗོད་དོ། །ནུས་པ་རང་ཉིད་མ་ངེས་ཀྱང་ངེས་པ་སྐྱེད་པས་འཇུག་པའི་རྒྱུར་སྟོན་པ་ནི། 1$0000300སྐྱོན་འདི་ནི་མེད་དེ་1$0000270ཞེས་བྱ་བ་ལ་སོགས་པའོ། །བརྒལ་བ་འདི་ཕ་རོལ་པོ་མངོན་སུམ་རྟོག་པའི་རང་བཞིན་དུ་སྨྲ་བ་ཡང་མཚུངས་པར་སྒྲུབ་པའི་ཕྱིར་འདིར་དོན་གསུམ་སྟོན་ཏེ། རྟོག་པ་ཡོད་མེད་གཉི་ག་ལྟར་ཡང་འདོད་པ་ཁོ་ན་དངོས་སུ་འཇུག་པར་བྱེད་པ་ཡིན་པ་དང༌། དེ་ཡང་མངོན་སུམ་གྱི་བྱེད་པ་ཅན་མ་ཡིན་པ་དང༌། དེ་ལ་མངོན་སུམ་ནུས་པ་ཡོད་པའོ། །དེ་ཡང་འཇུག་རྒྱུའི་ངོ་བོ་དང་ཡུལ་དང་སད་བྱེད་ཀྱི་རྐྱེན་བརྗོད་པས་སྟེ། 1$0000300མངོན་པར་འདོད་པ་ཡིས་ཐ་སྙད་རབ་ཏུ་འཇུག་པ་ཡིན་1$0000270ཞེས་བྱ་བ་དང༌། 1$0000300དེ་མཐོང་ཉིད་ན་མཐོང་ ༼༡༣༣༽ 1$00002701$0000300རྣམས་ལ་1$0000270ཞེས་བྱ་བ་དང༌།

1$0000300མྱོང་བའི་མཐུ་ལས་བྱུང་བ་ཡི། དྲན་པས་1$0000270ཞེས་བྱ་བ་རྣམས་ཀྱིས་རིམ་པ་བཞིན་ནོ། །དེས་ན་ཤེས་རབ་འབྱུང་གནས་ལ་སོགས་པ་འཇུག་པའི་རྒྱུ་ཁོ་ན་ཚད་མར་སྨྲ་བ་ལྟར་ན། འདོད་པ་ཡང་ཚད་མར་ཐལ་ལོ། །ཡིན་མོད་ཅེ་ན། མངོན་སུམ་མམ་རྗེས་དཔག་དང་པོ་ནི་མ་ཡིན་ཏེ། ལྐོག་ཏུ་གྱུར་པའི་ཡུལ་ཅན་ཡིན་པའི་ཕྱིར་དང༌། དེ་ལྟ་ན་ཡང་མངོན་སུམ་ཡིན་ན་དྲན་པ་ཡང་མངོན་སུམ་དུ་ཐལ་བའི་ཕྱིར་རོ། །རྗེས་སུ་དཔག་པ་ཡང་མ་ཡིན་ཏེ། མ་ངེས་པའི་ཡུལ་ཅན་ཡིན་པའི་ཕྱིར་ཏེ། འབྲས་བུ་ཡོད་པ་མ་ངེས་པས་སོ། །གཞན་ཡང་ནུས་པ་ཉིད་རྗེས་སུ་དཔག་པའི་ཡུལ་ཡིན་ན་མངོན་སུམ་ཡུལ་མེད་པར་ཐལ་ལོ། །དེའི་ཡུལ་ནི་དོན་གྱི་ངོ་བོ་ཙམ་ཡིན་ན། ནུས་པ་ལས་གཞན་པའི་ངོ་བོ་དེ་ཇི་ལྟར་ཚད་མའི་ཡུལ་ཡིན་མྱོང་བར་བྱ་བ་ཙམ་ནུས་པ་ལས་གཞན་དུ་ཚད་མའི་ཡུལ་ཡིན་ནོ་ཞེ་ན། འོ་ན་མྱོང་བར་བྱ་བ་ཉིད་ལ་ཇི་ལྟར་མི་འཇུག་སྟེ་རྗེས་སུ་དཔག་པས་ནུས་པ་ངེས་པ་ལ་ཇི་ལྟར་ལྟོས། དེ་ནི་ཐོབ་ཟིན་པའི་ཕྱིར་རོ་ཞེ་ན། འོ་ན་ཚད་མ་གཏན་མ་ཡིན་པར་ཐལ་ཏེ་འཇུག་པའི་ཡུལ་མ་རྟོགས་པས་སོ། །དབང་པོའི་མངོན་སུམ་བཤད་ཟིན་ཏོ། །ཡིད་ཀྱི་མངོན་སུམ་ནི་རྣམ་པ་བཞིས་སྟོན་ཏེ། མཚན་ཉིད་དང་མཚན་ཉིད་ཉེ་བར་བཟུང་བའི་དགོས་པ་དང༌། ལྷན་ཅིག་བྱེད་པའི་དོན་ལ་གླན་ཀ་སྤང་བ་དང༌། སྤྱོད་ཡུལ་གཏན་ལ་ཕབ་པས་ཚད་མ་ཉིད་བསམ་པའོ། །དང་པོ་ནི། 1$0000300དབང་ཤེས་1$0000270ཞེས་བྱ་བ་ནས་1$0000300མངོན་སུམ་ཡིན་ནོའི1$0000270་བར་གྱི་རྩ་བ་དང་རྩ་བའི་དོན་ཙམ་དགོད་པའི་འགྲེལ་པས་བསྟན་ཏོ། ། ༼༡༣༤༽ དེའང་བཞིས་སྟོན་ཏེ། བདག་པོའི་ཁྱད་པར་དང་ཉེ་བར་ལེན་པའི་ཁྱད་པར་དང༌། དམིགས་པའི་ཁྱད་པར་དང༌། མཚན་ཉིད་ཀྱི་ཚིག་གིས་འཕངས་པའི་དོན་གྱི་ཁྱད་པར་རོ། །དང་པོ་ནི་1$0000300ཡིད་1$0000270ཅེས་བྱ་བ་སྟེ། ཡིད་ཙམ་གྱི་བདག་པོ་ལས་འཛིན་པའི་རྣམ་པ་རབ་ཏུ་གྲུབ་པ་ཞེས་བྱ་བའི་དོན་ཏོ། །དེ་ལ་ཤེས་པའི་རྒྱུ་ནི་གཉིས་ཏེ།

ཉེ་བར་ལེན་པ་དང་ལྷན་ཅིག་བྱེད་པའོ། །དང་པོ་ནི་རང་གི་ངོ་བོ་ཙམ་སྒྲུབ་པ་སྟེ། རིགས་པ་ཉིད་དུ་བྱེད་པའོ། །དེ་ཡང་སྔ་མའི་རིགས་པ་ཙམ་ཉིད་ཡིན་ནོ། །གཉིས་པ་ནི་རིགས་པ་དེ་ལ་ཡོད་པའི་ཁྱད་པར་ངེས་པ་དག་བྱེད་དོ། །དེ་དག་ལས་ཡིད་ནི་བདག་པོའི་རྐྱེན་ཡིན་པས་ཁྱད་པར་གྱི་རྒྱུ་ཡིན་གྱི་རིག་པ་ཙམ་དུ་བྱེད་པའི་རྒྱུ་ནི་ཉེ་བར་ལེན་པ་ཁོ་ན་ཡིན་ནོ། །དེས་ན་གང་ཞིག་འཛིན་པའི་རྣམ་པ་ཡིད་ཙམ་ལས་བྱུང་བ་དེ་ནི་ཡིད་ཀྱི་རྣམ་པར་ཤེས་པ་ཡིན་ལ། གང་ཞིག་དབང་པོའི་ནུས་པ་ལས་བྱུང་བ་དེ་ནི་དབང་པོའི་བློ་ཡིན་ནོ། །འོ་ན་རང་རིག་པ་རྣལ་འབྱོར་གྱི་མངོན་སུམ་ཡིད་དུ་ཐལ་ལོ་ཞེ་ན། དབང་པོ་དང་གཞན་གྱི་ཤེས་པའི་རང་རིག་པ་མཐའ་དག་ནི་ཉེ་བར་ལེན་པ་ཙམ་ལས་བྱུང་བས་ཡིད་དུ་ཐལ་བ་མེད་དོ། །རྣལ་འབྱོར་གྱི་ཤེས་པ་ནི་ཡིད་དུ་འདོད་པ་ཁོ་ན་སྟེ། འོན་ཀྱང་དེ་ནི་ཁྱད་པར་གྱི་ཡིད་ཡིན་པས་མངོན་སུམ་གཞན་དུ་རྣམ་པར་གཞག་པར་ཟད་དོ། །ཉེ་བར་ལེན་པའི་ཁྱད་པར་ནི་1$0000300དབང་པོའི་རྣམ་པར་ཤེས་པའི་མཚུངས་པ་དེ་མ་ཐག་པའི་རྐྱེན་གྱིས་བསྐྱེད་པ་1$0000270ཞེས་བྱ་བས་བསྟན་ཏེ། དབང་པོའི་ཤེས་པ་ལ་ཡོད་པའི་རང་རིག་པའི་ཉེ་བར་ལེན་པ་ལས་བྱུང་བའི་དོན་ཏེ། དེ་མ་ཐག་པ་ནི་ཉེ་བར་ལེན་པ་ཡིན་པས་སོ། །དེ་ལྟ་ཡང་ ༼༡༣༥༽ དབང་པོའི་ཤེས་པའི་སྐད་ཅིག་བརྒྱུད་མར་འཇུག་པ་ན་ཡིད་རྒྱུན་དུ་འབྱུང་ངམ། མི་འབྱུང༌། ཐ་མ་ནི་མི་འཐད་དེ། རྒྱུ་མ་ཚང་བ་མེད་པས་སོ། །དང་པོ་ལྟར་ན་ཡིད་དང་དབང་པོ་ཡེ་ཤེས་དང་གཉིས་ལ་ཡིད་ཕྱི་མ་འབྱུང་བས་ཉེ་བར་ལེན་གཉིས་ལས་འབྱུང་བར་འགྱུར་རོ། །གཞན་ཡང་ཤེས་པ་དྲུག་གི་དེ་མ་ཐག་པ་ལས་ཡིད་སྐྱེ་ན་ཡང་རྟོགས་པ་ཡོད་པའམ། མེད་པའི་ཡིད་དེ་ཉེར་ལེན་དུ་མ་དང་ལྡན་པར་འགྱུར་རོ། །འོན་ཏེ་ཉེར་ལེན་གཅིག་ལས་དུ་མ་དང་དུ་མ་ལས་ཀྱང་གཅིག་འབྱུང་བ་ཁོ་ནའོ་སྙམ་ན། མ་ཡིན་ཏེ། འཕེལ་འགྲིབ་ཀྱི་རྗེས་སུ་མི་བྱེད་པའི་ཕྱིར་རོ། །དེ་དག་ཕུལ་བྱུང་འགྲིབ་པ་ལས།

འགྲིབ་དང་འཕེལ་བ་ཐོབ་པར་འགྱུར་ཞེས་བཤད་པའི་ཕྱིར་རོ་ཞེ་ན། འདི་ལ་འཕེལ་བའི་རྗེས་སུ་བྱེད་པ་ཡོད་པ་ཁོ་ན་སྟེ་དོན་དྲུག་གི་རྣམ་པ་ཅན་ཡིན་པས་སོ། །དེ་ལྟ་ན་ཡང་རིག་པ་ཙམ་ལ་འཕེལ་བ་མེད་དོ་ཞེ་ན། རྒྱུ་ལ་ཡང་རིག་པ་ཙམ་དུ་ཁྱད་པར་ཅི་ཡོད། དུ་མ་ཉིད་དོ་ཞེ་ན། དུ་མའི་རྣམ་པ་སྣང་བའོ། །དུ་མར་སྣང་བ་རྐྱེན་བྱེད་པ་ཡིན་པ་བཞིན་དུ་ཐ་དད་དུ་རྒྱུ་ལ་ཡོད་པ་ཡང་ཉེ་བར་ལེན་པའི་རང་བཞིན་མ་ཡིན་ནོ། །དེ་ལྟར་ན་དུ་མ་གཅིག་གི་ཉེར་ལེན་དུ་འཐད་དོ། །ཡང་ན་འདིར་ནི་དབང་པོའི་ཤེས་པ་ཁོ་ན་ཡིད་ཀྱི་ཉེར་ལེན་ཡིན་གྱི། ཡིད་སྔ་མ་ནི་མ་ཡིན་ཏེ། སྒྲོན་མ་ཉིད་འོད་ཀྱི་ཉེ་བར་ལེན་པ་ཡིན་གྱི། འོད་སྔ་མ་ནི་མ་ཡིན་པ་བཞིན་ནོ། །འོད་ལས་འོད་འབྱུང་ན་སྒྲོན་མ་ཆད་ཀྱང་གནས་པར་ཐལ་བའི་ཕྱིར་རོ། །དམིགས་པའི་ཁྱད་པར་ནི། 1$0000300རང་གི་ཡུལ་གྱི་དེ་མ་ཐག་པའི་སྐད་ཅིག་མ་ལྷན་ཅིག་བྱེད་པ་ཅན་1$0000270ཞེས་བྱ་བས་བསྟན་ཏོ། ། ༼༡༣༦༽ མཚན་ཉིད་ཀྱི་ཚིག་གིས་འཕངས་པའི་དོན་གྱི་ཁྱད་པར་ནི། མཚུངས་པ་དེ་མ་ཐག་པའི་རྐྱེན་ཞེས་ལུང་གི་ཚིག་གིས་ཐ་སྙད་དུ་བྱས་པ་ནི་ལུང་ལས་གྲུབ་པ་ཙམ་དུ་བསྟན་པའི་ཕྱིར་རོ། །ཞེས་སློབ་དཔོན་ཆོས་མཆོག་འཆད་དོ། །འདི་ལ་གལ་ཏེ་འདི་ལུང་ལས་གྲུབ་པར་ཟད་ཀྱི་ཚད་མར་མ་གྲུབ་ན་ནི། གཞལ་བྱའི་སྒྲུབ་བྱེད་མ་ཡིན་པར་ཐལ་ཏེ། གཞལ་བྱ་གྲུབ་ན་ནི་ཚད་མ་གྲུབ་པ་ལ་རག་ལས་པའི་ཕྱིར་རོ། །ཞེས་ནི་མི་བརྩད་དེ། རང་གི་ངོ་བོ་གྲུབ་ཀྱང་ཡིད་ཀྱི་བདག་པོ་ཙམ་ལས་བྱུང་བར་མ་གྲུབ་སྟེ། རིགས་མ་གྲུབ་ཀྱང་གསལ་བ་གྲུབ་པ་ནི་མཐོང་བའི་ཕྱིར་རོ། །དེ་མ་ཐག་པའི་སྐད་ཅིག་མ་ཞེས་བྱ་བས་ཀྱང་ཡུལ་སྐད་ཅིག་གཅིག་ཁོ་ནར་བསྟན་པས་ཡིད་ཀྱང་སྐད་ཅིག་གཅིག་ཏུ་བསྟན་པ་ཡིན་ནོ། །དེའང་དབང་པོ་བྱ་བ་རྫོགས་མ་ཐག་པར་ཏེ། དབང་པོ་བྱེད་པ་འཇུག་པའི་དབང་པོའི་དོན་རིག་པ་མཐའ་དག་ནི་དབང་པོ་ལས་སྐྱེས་པའི་ཕྱིར་རོ། །དེ་ལྟར་མ་ཡིན་ན།

རྣམ་པར་ཤེས་པ་གང་ཡང་དབང་པོ་ལ་བརྟེན་པ་མི་འཐད་དོ་ཞེས་ཀྱང་སློབ་དཔོན་ཆོས་མཆོག་འཆད་དོ། །འདི་ནི་མི་འཐད་དེ་རྒྱུ་མ་ཚང་བ་མེད་པའི་འབྲས་ལྡོག་པ་མི་འཐད་པའི་ཕྱིར་ཏེ། མ་ཚང་མེད་རྒྱུ་དེ་ལ་ནི། །འབྲས་བུ་གང་གིས་ལྡོག་པར་འགྱུར། །ཞེས་བཤད་པ་བཞིན་ནོ། །དེ་ལྟ་མ་ཡིན་ན་མེ་ཉེ་བར་གནས་པ་ན་ཡོད་པའི་དུ་བ་མཐའ་དག་ནི་མེའི་འབྲས་བུ་ཡིན་ཏེ། དེ་ལྟ་མ་ཡིན་ན་དུ་བ་གང་ཡང་མེའི་འབྲས་བུ་མི་འཐད་དོ་ཞེས་བྱ་བར་ཡང་འགྱུར་ཏེ། རིགས་པ་ཁྱད་པར་མེད་པས་སོ། །དེ་ལྟར་དུ་བ་ལས་དུ་བ་སྐྱེ་བར་མངོན་སུམ་དུ་སྣང་བས་གནོད་དོ། །དེ་ནི་མཚན་ཉིད་དོ། ། 

༼༡༣༧༽ མཚན་ཉིད་ཉེ་བར་བཟུང་བའི་དགོས་པ་ནི་གཉིས་ཏེ། རིགས་མི་མཐུན་པ་རྣམ་པར་གཅོད་པ་དང་ཀླན་ཀ་སྤང་བའོ། །དང་པོ་ནི་དབང་པོའི་ཤེས་པ་སྐད་ཅིག་གཉིས་པ་ལ་སོགས་པ་དང༌། རྒྱུད་གཞན་ལ་དམིགས་པའི་རྣལ་འབྱོར་པའི་ཤེས་པ་དང༌། རྣམ་པར་རྟོག་པའི་མཚན་ཉིད་དང་འཁྲུལ་པ་དང་བཅས་པའི་ཡིད་རྣམས་ཡིད་ཅེས་བྱ་བ་དང༌། དབང་པོའི་ཤེས་པ་མཚུངས་པ་དེ་མ་ཐག་པའི་རྐྱེན་གྱིས་ཞེས་བྱ་བ་དང༌། རང་གི་ཡུལ་གྱི་དེ་མ་ཐག་པའི་སྐད་ཅིག་མ་ལྷན་ཅིག་བྱེད་པ་ཅན་ཞེས་བྱ་བས་རིམ་པ་བཞིན་བསལ་ལོ། །ཀླན་ཀ་སྤང་བ་ནི་གཞན་དག་དབང་པོའི་བྱེད་པ་ལ་གཏན་མི་ལྟོས་པ་དང༌། ལྟོས་ཀྱང་ཡུལ་གཞན་ལ་འཛིན་པས་ན་འོན་ལོང་མེད་པར་ཐལ་དང༌། བཅད་པའི་ཡུལ་ཅན་དུ་ཐལ་བར་རྒོལ་བ་ནི་དབང་པོའི་ཤེས་པའི་དེ་མ་ཐག་པའི་རྐྱེན་ལས་བྱུང་བས་དབང་པོའི་བྱེད་པ་ལ་ལྟོས་པ་དང༌། དེའི་ཡུལ་གྱི་སྐད་ཅིག་མ་ལྷན་ཅིག་བྱེད་པ་ཅན་ཡིན་པས་ཡུལ་གཞན་ལ་འཛིན་པ་དང༌། བཅད་པའི་ཡུལ་ཅན་མ་ཡིན་པར་བསྟན་པས་སྤང་བ་ཡིན་ནོ། །དོན་དེ་ཉིད་སྟོན་པ་ནི་1$0000300དེ་ཉིད་ཀྱི་ཕྱིར་ནས་མ་ཡིན་ནོའི་1$0000270བར་རོ། །གསུམ་པ་ལྷན་ཅིག་བྱེད་པའི་དོན་ལ་ཀླན་ཀ་སྤང་བ་ནི། 1$0000300རང་གི་ཤེས་པའི་1$0000270ནས་1$0000300བར་སྐབས་ཀྱི་ཚིགས་སུ་བཅད་པའོ་1$0000270ཞེས་བྱ་བའི་བར་གྱིས་སྟོན་ཏེ་སླའོ། །སྤྱོད་ཡུལ་གཏན་ལ་དབབ་པའི་སྒོ་ནས་ཡིད་ཀྱི་ཚད་མ་ཉིད་བསམ་པ་ནི། 1$0000300འདི་ཚད་མ་སྔ་མའི་1$0000270ཞེས་བྱ་བ་ལ་སོགས་པའོ། །འདི་ལ་སློབ་དཔོན་ཆོས་མཆོག་ན་རེ། ཧ་ཅང་ཐལ་བ་དང༌། སྒྲུབ་བྱེད་ལས་འདས་ ༼༡༣༨༽ པ་དང༌། མི་སྲིད་པ་གསུམ་གྱིས་ཤེས་པ་སྔ་མས་བཟུང་ཟིན་པ་བཀག་པས་སྐད་ཅིག་གཞན་གྱི་ཡུལ་ཅན་ཚད་མར་བསྒྲུབས་པ་ཡིན་ནོ། །དེ་ལྟ་མོད་ཀྱི་ཚུ་རོལ་མཐོང་བའི་མངོན་སུམ་ནི་སྐད་ཅིག་གི་ཁྱད་པར་ལ་ཚད་མ་མ་ཡིན་པའི་ཕྱིར་དང༌། རྒྱུན་གྱི་ཡུལ་ཅན་གྱི་ཚད་མ་ཡང་སྐད་ཅིག་དང་པོ་ཁོ་ན་ཡིན་པས་སྐད་ཅིག་གཉིས་པ་ལ་སོགས་པའི་དབང་པོའམ་ཡིད་ཀྱི་ཤེས་པ་ནི་བཅད་པའི་ཡུལ་ཅན་ལས་མི་འདའོ། །འདི་སྐད་ཅིག་གཞན་ལ་ཚད་མར་བརྗོད་པ་ནི་རྣལ་འབྱོར་པའི་ཡིད་ཀྱི་མངོན་སུམ་ལ་ལྟོས་པ་ཡིན་ཏེ།

རྣལ་འབྱོར་པའི་ཡིད་ཀྱི་མངོན་སུམ་ནི་སྐད་ཅིག་གཞན་ལ་འཇུག་པར་བྱེད་པའི་ཚད་མར་བསྟན་པའི་དོན་དུ་འདི་བཀོད་དོ་ཞེའོ། །འདི་ནི་མི་འཐད་དེ། བློ་གསལ་བའི་རྣལ་འབྱོར་པ་དག་ནི་སྐད་ཅིག་དང་པོ་མཐོང་བ་ཉིད་ཀྱིས་དེའི་ནུས་པ་ངེས་པ་ན། འབྲས་བུ་ཡང་དེའི་ཁྱད་པར་དུ་རྟོགས་ཟིན་པས། ཇི་ལྟར་ཡིད་བཅས་པའི་ཡུལ་ཅན་མ་ཡིན། དེས་ན་འདི་ལྟར་བཤད་པར་བྱ་སྟེ། གཞུང་གི་ཚོགས་འདིས་ནི་ཡིད་ཀྱི་མངོན་སུམ་དབང་པོའི་ཤེས་པའི་སྐད་ཅིག་སྔ་མ་དང་བསྡོམས་པས་ཚད་མ་གཅིག་གི་དོན་བྱེད་པ་ཡིན་ཏེ། དེས་ན་བཅད་པའི་ཡུལ་ཅན་མ་ཡིན་ནོ། །བཅད་པའི་ཡུལ་ཅན་ནི་བྱ་བ་རྫོགས་པའི་ཚད་མ་སྔ་མས་བཟུང་ཟིན་པ་ལ་འཛིན་པ་ཡིན་ན། འདིར་དབང་པོའི་སྐད་ཅིག་སྔ་མས་ཚད་མའི་བྱ་བ་རྫོགས་སོ་ཞེས་འཆད་པ་ཡིན་ནོ།། །།དོན་འདི་ཉིད་བསྟན་པའི་ཕྱིར་1$0000300འདི་ཚད་མ་སྔ་མའི་ནས་ཚུལ་ལས་འདས་པ་ཡིན་ནོ་1$0000270ཞེས་བྱ་བའི་བར་གྱིས་ནི་བྱ་བ་རྫོགས་ཟིན་པའི་ཚད་མ་སྔ་མ་དང་ཚད་མའི་ཡུལ་གཅིག་ལ་འགོག་ལ། 1$0000300དོན་དེ་ནས་རྟོགས་པ་ཡིན་ནོའི་1$0000270བར་གྱིས་བྱ་བ་རྫོགས་པ་ ༼༡༣༩༽ དང་མ་རྫོགས་པའི་བློ་སྔ་མ་དང་བཟུང་བའི་ཡུལ་གཅིག་པ་འགོག་གོ །དེ་ལྟར་བསྟན་པས་ཀྱང་རིམ་པ་བཞིན་དུ་བཅད་པའི་ཡུལ་ཅན་གྱི་སྐྱོན་སྤང་བ་དང༌། 1$0000300དེ་དོན་དེ་མ་ཐག་པ་འཛིན་1$0000270ཅེས་བྱ་བའི་ཁྱད་པར་ལ་ལོག་རྟོགས་སྤངས་པ་ཡིན་ནོ། །གལ་ཏེ་དབང་པོའི་ཤེས་པ་སྐད་ཅིག་སྔ་མ་ཉིད་ཀྱིས་ཅི་ལྟར་ཚད་མའི་བྱ་བ་མ་རྫོགས་ནས་ཡིད་ལ་ལྟོས་སྙམ་ན། ངེས་པའི་རྐྱེན་མ་ཚང་བ་སྲིད་པའམ། ངེས་པའི་རྐྱེན་གཞན་ལ་བལྟོས་ན་ཡང་ཤེས་པ་ཕྱི་མ་དང་ལྷན་ཅིག་ཚད་མར་འགྱུར་བས་སོ། །ངེས་པའི་རྐྱེན་རྣམ་པ་དང་ལྡན་པའི་དོན་མྱོང་བ་དང་ཡིད་ཀྱི་ཉེ་བར་གཏོད་པ་ཡོད་ན་ངེས་པ་མི་སྐྱེ་མི་སྲིད་ཀྱང་རེས་འགའ་ཡིད་ཡེངས་པ་སྲིད་པ་དང༌། དེ་ཡང་སྐད་ཅིག་གིས་གཏད་པར་མི་ནུས་པ་ཡང་སྲིད་པའི་ཕྱིར་ཏེ་མར་མེ་སྤོར་བ་བཞིན་ནོ། །སློབ་དཔོན་ཤེས་རབ་འབྱུང་གནས་ཀྱི་ལྟར་ན་ནི་ཐ་མལ་པའི་དོན་གོམས་པ་ལས་སྐྱེས་པའི་གསལ་བར་སྣང་བ་ཅན་ཀུན་རྫོབ་ཀྱི་ཡུལ་ལ་དམིགས་ཏེ།

སྐྱེས་པ་ནི་ཡིད་ཀྱི་མངོན་སུམ་ཡིན་ལ་ཡང་དག་པའི་དོན་ལ་ཏིང་ངེ་འཛིན་གོམས་པ་ལས་དེ་གསལ་བར་སྣང་བ་ནི་རྣལ་འབྱོར་པའི་མངོན་སུམ་ཡིན་ནོ། །དེས་ན། གོམས་ཕྱིར་མདུན་ན་གནས་པ་ལ། །འདི་ཡི་ཤེས་སོགས་ཤེས་པ་གང༌། །མངོན་དུ་བྱེད་ཕྱིར་དེ་ལ་ནི། །ཡིད་ཀྱི་མངོན་སུམ་ཡིན་པར་རྗོད། །ཅེས་བཤད་པ་ཡིན་ནོ། །དེ་ལྟར་ན་གོམས་པ་ལས་འདི་ཞེས་ཞེན་པའི་རྣམ་པར་མདུན་ན་འདུག་པའི་དངོས་པོ་བདེ་བ་ལ་སོགས་པ་ལ་འཛིན་པ་ཡང་ཡིད་ཀྱི་མངོན་སུམ་ཡིན་ནོ། །དེ་དཔགས་ནས་གོམས་པ་ནི་མཚོན་པ་ཙམ་སྟེ། འགྲོ་བའི་རིགས་ལ་སོགས་པས་གཞན་གྱི་སེམས་ཤེས་པ་ཡང་ཡིད་ཀྱི་མངོན་སུམ་དུ་འདོད་པར་གསལ་ ༼༡༤༠༽ ལོ། །དེ་ལྟ་ཡིད་དང་དབང་པོའི་ཤེས་པ་མཚུངས་པ་དེ་མ་ཐག་པའི་རྐྱེན་ལས་བྱུང་བ་ནི་མཚོན་པ་ཙམ་སྟེ། མཉམ་པར་མ་བཞག་པའི་ཤེས་པ་དབང་པོའམ། ཡིད་ཉིད་དམ། རང་རིག་པའི་ཤེས་པ་ལས་ཀྱང་འདོད་པར་ལྟའོ། །དེ་བཞིན་དུ་དེའི་དོན་གྱི་དེ་མ་ཐག་ཞེས་བྱ་བ་ཡང་མཚོན་པ་སྟེ། དེ་ཁོ་ན་ལ་དབང་པོའི་བློ་མི་འཇུག་པས་ན། དེའི་ཡུལ་གྱི་དེ་མ་ཐག་པས་ནི་ཀུན་རྫོབ་ཀྱི་དོན་གང་ཡང་རུང་བ་གསལ་ལོ། །ཡིད་ཀྱི་མངོན་སུམ་མོ། །རང་རིག་པའི་མངོན་སུམ་ལ་རྣམ་པ་གསུམ་བཤད་དེ། ངོ་བོ་དང༌། རྟོག་པ་དང་བྲལ་བ་ཉིད་སྒྲུབ་པའི་ཚད་མ་དང༌། ངོ་བོ་ངེས་པར་བྱེད་པའི་ཚད་མའོ། །དང་པོ་ནི་1$0000300མངོན་སུམ་ཡིན་པའི་ཕྱིར་རོ1$0000270་ཞེས་བྱ་བ་ཡན་ཆད་དོ། །འདིར་འདི་སྤྱད་དེ། ཤེས་པ་ཐམས་ཅད་རང་རིག་པ་ཡིན་ན། དེ་ཀུན་ཚད་མ་ཡང་ཡིན་ནམ་ཞེ་ན། འདི་ལ་རང་གི་ངོ་བོ་ཙམ་དང་རང་བཞིན་གྱི་ཁྱད་པར་གཉིས་སྲིད་པ་ལས། དང་པོ་ལ་ལྟོས་ན་རྟོག་པའི་ཤེས་པ་མཐའ་དག་དང༌། རྟོག་པ་སྐྱེད་པའི་རྟོག་མེད་མཐའ་དག་དང༌། འཁྲུལ་པ་ཟད་པའི་མངོན་སུམ་མཐའ་དག་སྟེ། དེ་གསུམ་ནི་ཚད་མ་ཁོ་ནའོ། །ཇི་ལྟར་ཞེ་ན། སྒྲོ་འདོགས་རང་གི་ངོ་བོའི་ཡུལ་ཅན་སེལ་བའི་ཕྱིར་རོ། །དེ་གསུམ་ལས་གཞན་ནི་རང་གི་ངོ་བོ་ལ་ཚད་མ་ཉིད་མ་ཡིན་ནོ། །གཉིས་པ་རང་བཞིན་གྱི་ཁྱད་པར་ལ་ཡང་གཉིས་ཏེ།

རྣམ་པ་དང་ལྡན་པ་ལ་ནི་རང་གི་ངོ་བོ་བཞིན་ནོ། །གཉིས་པ་རྣམ་པ་མེད་པ་སྐད་ཅིག་མ་དང༌། ནུས་པ་ལས་སོགས་པ་ལ་ནི་ངེས་པ་མེད་དོ། །སྒྲིབ་པ་ཟད་པའི་མངོན་སུམ་ནི་ ༼༡༤༡༽ རྣམ་པ་མེད་པའི་རང་བཞིན་གྱི་ཁྱད་པར་ལ་བལྟོས་ཏེ། རང་གི་ངོ་བོའི་ཚད་མ་ལས་གཞན་དུ་ཚད་མ་མ་ཡིན་པ་ཁོ་ན་སྟེ། རྣམ་པའི་ཁྱད་པར་མི་གསལ་བས་མ་རྟོགས་པའི་དོན་གསལ་བ་མེད་པའི་ཕྱིར་དང༌། ཐ་སྙད་མེད་པས་མི་སླུ་བ་ཡང་མེད་པའི་ཕྱིར་རོ། །རྣལ་འབྱོར་པ་ཤེས་བྱའི་སྒྲིབ་པ་མ་སྤངས་པ་ལ་གོམས་སྟོབས་ལས་རྣམ་པ་མེད་པའི་རང་བཞིན་ལ་རྣམ་པ་དང་ལྡན་པར་གསལ་བ་ནི། རང་གི་ངོ་བོའི་ཚད་མ་ལ་གཞན་དུ་ཡང་ཁྱད་པར་དེ་ལ་ཚད་མ་ཡིན་མོད་ཀྱི། འོན་ཀྱང་འཁྲུལ་པ་དང་བཅས་པའི་མི་སླུ་བ་ཡིན་ནོ། །དེའི་ཚེ་ནི་འཇུག་ལྡོག་མ་སྤངས་པས་རང་གི་ངོ་བོ་ལས་གཞན་མི་རྟག་པའི་ཆ་ནས་དོན་དུ་གཉེར་བའི་ཡུལ་ཡིན་པའི་ཕྱིར་རོ། །ངོ་བོའོ། །རྟོག་བྲལ་དུ་སྒྲུབ་པའི་ཚད་མ་ནི་འདི་ཡིན་ཏེ། བདེ་བ་ལ་སོགས་པའི་རང་གི་ངོ་བོ་ནི་བརྗོད་པའི་ཁྱད་པར་ཅན་དུ་རིག་པར་བྱ་བ་མ་ཡིན་ཏེ། བརྡ་མ་བྱས་པའི་ཕྱིར་རོ། །གཏན་ཚིགས་ཉིད་བསྒྲུབ་པ་ནི། 1$0000300གང་གི་ཕྱིར་1$0000270ཞེས་བྱ་བ་ལ་སོགས་པའོ། །འདིའི་དོན་ནི་སློབ་དཔོན་ཆོས་མཆོག་ལྟར་ན། བདེ་བ་ལ་སོགས་པ་ནི་བརྡ་བྱ་བར་མི་ནུས་ཏེ། 1$0000300གཞན་ལ་བརྟེན་མིན་ཏེ།1$0000270 ཡུལ་དང་དུས་གཞན་དང་རང་བཞིན་གཞན་དང་མ་འདྲེས་པའི་ཕྱིར་རོ། །འདི་ནི་ཁྱབ་བྱེད་མེད་པའོ། །འདི་ཉིད་ཀྱི་རྗེས་སུ་འགྲོ་བའི་ཁྱབ་པ་སྒྲུབ་པ་ནི་གལ་ཏེ་སྐད་ཅིག་གཞན་དང་མ་འདྲེས་པ་ལ་བརྡར་བྱེད་ན། ཅི་རིགས་པ་དེ་ཉིད་ཀྱིས་སམ། འོན་ཏེ་གཞན་གྱིས། དང་པོ་ལྟར་ན་ཡུལ་དུ་མ་བྱས་པ་ཉིད་དང༌། གཟུང་བ་ཉིད་དུ་མི་སྣང་བ་དང༌། གཟུང་འཛིན་མེད་པའི་གཏན་ཚིགས་གསུམ་གྱིས་མི་འཐད་དོ། །ཇི་ལྟར་ཞེ་ན། རིག་པ་དེ་ཉིད་ཀྱིས་སྐད་ཅིག་གཞན་ན་མེད་པ་ལ་བརྡར་ ༼༡༤༢༽

བྱེད་པར་ཁས་ལེན་ན་རང་གི་ངོ་བོ་མ་སྐྱེས་པ་ལའམ་སྐྱེས་པ་ལ། དང་པོ་ནི་མི་འཐད་དེ། བདེ་བ་ལ་སོགས་པ་མ་སྐྱེས་པ་ནི་རང་གིས་བརྡར་བྱ་བ་མ་ཡིན་ཏེ། རང་གིས་ཡུལ་དུ་མ་བྱས་པའི་ཕྱིར་རོ། །གཏན་ཚིགས་དེ་ཉིད་སྟོན་པ་ནི། 1$0000300རིག་པས་ཡུལ་དུ་བྱེད་པ་མ་ཡིན་ཏེ་1$0000270ཞེས་བྱ་བའོ། །ཡུལ་དུ་མ་བྱས་པ་ཉིད་ག་ལས་ཞེ་ན། 1$0000300དེ་ནི་1$0000270སྟེ། རིག་པ་ནི་མ་སྐྱེས་པ་1$0000300དེའི་བདག་ཉིད་ཀྱི་རང་བཞིན་ཡིན་པའི་ཕྱིར་རོ། 1$0000270།མ་སྐྱེས་པའི་ངོ་བོ་ཡིན་པས་ཡུལ་དུ་བྱེད་མཁན་ཉིད་མེད་པའི་ཕྱིར་རོ་ཞེས་བྱ་བའི་དོན་ཏོ། །འོ་ན་སྐྱེས་པ་ལ་བྱེད་དོ་ཞེ་ན། 1$0000300འདི་དག་ལ་འདི་1$0000270ཞེས་སྨྲོས་སོ། 1$0000300།བདག་ཉིད་ལ་དེ་ལྟར་འཇུག་པ་འགལ་བའི་ཕྱིར་རོ་1$0000270ཞེས་བྱ་བ་ནི་བྱེད་པ་པོ་ལ་ཐ་དད་པའི་གཟུང་བར་སྣང་བ་དང༌། སྒྲ་དང་གཅིག་ཏུ་སྣང་བ་མེད་པས་བདག་ལ་དེ་ལྟར་བརྡ་བྱེད་པས་འཇུག་པ་འགལ་བའི་ཕྱིར་རོ་ཞེས་བྱ་བའོ། །སྐྱེས་པའི་ཕྱོགས་ལ་བརྡའ་བྱ་བ་མི་ནུས་པའི་གཏན་ཚིགས་གཉིས་པ་སྟོན་པ་ནི། 1$0000300དེའི་རང་བཞིན་1$0000270ཞེས་བྱ་བ་ལ་སོགས་པའོ། །བརྡའི་ཚེ་གཟུང་བ་དང་འཛིན་པ་མེད་པའི་ཕྱིར་སྐྱེས་པ་ལ་དེ་ཉིད་ཀྱིས་བརྡ་བྱ་མི་ནུས་སོ་ཞེས་བྱ་བའི་དོན་ཏོ། །སྐྱེས་པའི་དུས་ཉིད་བརྡའི་དུས་ཡིན་པས་གཏན་ཚིགས་མ་གྲུབ་བོ་སྙམ་ན། 1$0000300དེའི་རང་བཞིན་1$0000270ཞེས་བྱ་བ་ལ་སོགས་པས་བསྒྲུབ་བོ། །སྔོན་མཐོང་བ་མེད་པ་ནི་བརྡའི་ཡུལ་དུས་མ་ཡིན་ནོ། །འོ་ན་ཕྱིས་འཛིན་པ་ནི་མི་འཛིན་པས་མ་གྲུབ་བོ་སྙམ་ན། 1$0000300བརྗོད་པར་གཟོ་བ་ཡང་1$0000270ཞེས་བྱ་བའོ། །རྣམ་པར་རྟོག་པ་གཉིས་པ་འགོག་པ་ནི། 1$0000300གཞན་གྱིས་ཀྱང་1$0000270ཞེས་བྱ་བའོ། །བདེ་བ་ལ་དམིགས་པའི་བློ་གཞན་གྱིས་ཀྱང་ཞེས་བྱ་བ་ཡིན་གྱི། བདེ་བ་ལ་དམིགས་པའི་བློ་གཞན་སྲིད་པ་འགོག་པ་མ་ཡིན་ཏེ།

1$0000300འདས་པ་ ༼༡༤༣༽ 1$0000270ཞེས་སྨྲོས་པ་ནི་དོན་མེད་པའི་ཕྱིར་རོ། །གལ་ཏེ་འདས་པའི་བདེ་བ་ལ་དམིགས་པ་ཙམ་ཡང་མི་སྲིད་ན་ནི། ད་ལྟ་དང་མ་འོངས་པ་གཉིས་དང་འདས་པ་ཁྱད་པར་མེད་པས་འདས་པ་ཞེས་ཇི་སྟེ་སྨྲོས་ཏེ། གཞན་གྱིས་ཀྱང་ཞེས་བརྗོད་པར་ཐལ་ལོ། །དེ་ལྟ་ན་ནི་འདས་པ་ལ་དམིགས་པའི་བློ་སྲིད་ཀྱང༌། རང་རིག་པའི་ཡུལ་རང་གི་བདག་ཉིད་ཐུན་མོང་མ་ཡིན་པ་ནི་དངོས་སུ་རིག་པ་མ་ཡིན་ནོ་ཞེས་བསྟན་པ་ན་མ་འོངས་པ་དང་ད་ལྟ་ལ་བསམ་དུ་ཡང་མེད་དེ། དེ་དག་ལ་ནི་དམིགས་པ་ཙམ་ཡང་མི་སྲིད་པའི་ཕྱིར་རོ། །སློབ་དཔོན་ཆོས་མཆོག་གི་བཤད་པ་འདི་ནི་གཅིག་ཏུ་མཐོང་བའི་ཁྱད་པར་ནི་ཞེས་བྱ་བ་ལ་སོགས་པའི་རིགས་པ་དེ་ཉིད་ཡང་ཟློས་པར་འགྱུར་རོ། །རིགས་པའི་ཡུལ་ཐ་དད་པ་ལ་ཡང་རིགས་པ་གཅིག་གིས་གོ་བའི་ཕྱིར་འདི་ནི་དོན་མེད་པར་ཐལ་ལོ། །བདག་ཅག་འདི་ལྟར་འཆད་དོ། །གཞན་ལ་བརྟེན་མིན་བདག་ཉིད་ཕྱིར། །ཞེས་བྱ་བའི་གཏན་ཚིགས་ཀྱི་དོན་ནི་བརྡ་བྱེད་པ་པོར་འདོད་པ་ལས་ཐ་དད་པའི་རང་བཞིན་མ་ཡིན་པའི་ཕྱིར་ཞེས་བྱ་བའོ། །འདི་ལ་བདག་དང་ཐ་མི་དད་པ་ལ་བརྡ་བྱ་བ་མ་ཡིན་པས་ཁྱབ་པ་ཉིད་བསྒྲུབ་པ་ནི་བདག་དང་ཐ་མི་དད་པ་མ་འོངས་པའམ། ད་ལྟ་བའམ། འདས་པ་ལ་བྱེད་གྲང་ན། གང་ཡང་མི་སྲིད་དོ། །ཞེས་སྟོན་པ་ནི་1$0000300བདེ་བ་ལ་སོགས་པ་1$0000270ཞེས་བྱ་བའོ། །བདག་དང་ཐ་མི་དད་པ་མ་འོངས་པ་ནི་བརྡར་བྱ་བ་མ་ཡིན་ཏེ། རིག་པར་བྱེད་པ་ཡང་མ་སྐྱེས་པས་ཡུལ་དུ་མ་བྱས་པའི་ཕྱིར་རོ། །མ་འོངས་པ་རིག་པས་ཡུལ་དུ་བྱེད་པ་ལ་ནི་དེ་གཉིས་ཐ་དད་པས་ཁྱབ་སྟེ། རང་ཉིད་རང་ལས་ལྟོས་ཏེ་མ་འོངས་པར་འགལ་བས་སོ། །རྣམ་པར་རྟོག་པ་གཉིས་པ་སེལ་བ་ནི། 1$0000300འདི་དག་ལ་ ༼༡༤༤༽ 1$00002701$0000300འདི་1$0000270ཞེས་བྱ་བའོ། 1$0000300།འགལ་བའི་ཕྱིར་རོ1$0000270་ཞེས་བྱ་བ་ནི། བྱ་བ་དང་བྱེད་པ་ནི་གཉིས་ལ་བརྟེན་པས་ན། གཉིས་མེད་པ་ལ་དེ་འགལ་བའི་ཕྱིར་རོ། །དེ་ལ་ཡིན་ན་རྒྱུ་དང་འབྲས་བུ་ཡང་གཉིས་མེད་པ་ལ་མི་འགལ་བར་ཐལ་བའི་ཕྱིར་རོ། །ད་ལྟ་བ་ལ་གནོད་པ་གཞན་བརྗོད་པ་ནི1$0000300་སྔོན་མ་མཐོང་བའི་ཕྱིར་དང་1$0000270ཞེས་བྱ་བའོ། །བརྡའི་ཡུལ་ནི་སྔོན་གྱི་མཐོང་བས་ཁྱབ་ལ་དེའང་འཛིན་པ་ལ་ཐ་དད་པས་ཁྱབ་སྟེ།

བདག་ལས་བདག་སྔོན་ཡིན་པ་ནི་འགལ་བའི་ཕྱིར་རོ། །རྣམ་པར་རྟོག་པ་གསུམ་པ་འགོག་པ་ནི་1$0000300བརྗོད་པར་གཟོ་བ་ན་1$0000270ཞེས་བྱ་བའོ། །འདས་པ་ལ་བྱེད་པ་ལ་ཡང་བྱེད་པ་པོ་ལས་བྱ་བ་ཐ་དད་པས་ཁྱབ་སྟེ། བདག་ཉིད་ལས་བདག་ཉིད་འདས་པར་འཇོག་པ་འགལ་བས་གཉིས་ག་མེད་པ་ཙམ་དུ་འགྱུར་བའི་ཕྱིར་རོ། །གསུམ་པ་རང་རིག་པའི་ངོ་བོ་གྲུབ་པའི་ཚད་མ་འཆད་དོ། །དེ་ལས་དང་པོ་རིགས་པ་ཅན་ལ་རང་གི་ངོ་བོ་སྒྲུབ་པ་ན་བདེ་བ་ལ་སོགས་པ་ནང་གི་དོན་ཡིན་པ་འགོག་པ་ནི། 1$0000300དེ་དང་དེ་མིན་1$0000270ཞེས་བྱ་བའོ། །བདེ་བ་ལ་སོགས་པ་ཤེས་པའི་རང་བཞིན་ཡིན་ཏེ། ཞེས་བྱ་བ་ནི་དམ་བཅའ་བའི་དོན་ནོ། 1$0000300།བདེ་སོགས་ཅི་ཕྱིར་ཤེས་མ་ཡིན་1$0000270ཞེས་བྱ་བས་སྟོན་ཏོ། །ཤེས་པའི་རྒྱུ་ལས་བྱུང་བའི་ཕྱིར་རོ་ཞེས་བྱ་བའི་གཏན་ཚིགས་ནི། 1$0000300དེས་ཤེས་ཐ་དད་མེད་རྒྱུས་བསྐྱེད་1$0000270ཞེས་བྱ་བས་ཆོས་ཅན་གྱི་ཁྱད་པར་བརྗོད་པས་བསྟན་ཏོ། 1$0000300།དེས་1$0000270ཞེས་བྱ་བས་ནི་ཁྱབ་པ་སྟེ་དེ་ལྟར་གྲུབ་པས་ན་ཞེས་ཁྱབ་པ་བརྗོད་པའོ། །ཁྱབ་པ་སྒྲུབ་པ་ཉིད་ཀྱི་རྣམ་པ་བརྗོད་པ་ནི་ཚིག་རྐང་སྔ་མ་གཉིས་སོ། །འདིར་གཏན་ཚིགས་ཀྱི་དོན་དགོད་པ་དང༌། བརྒལ་བ་དང་ལན་གསུམ་ལས་དང་པོ་ནི་བརྗོད་ཟིན་ཏོ་ ༼༡༤༥༽ གཉིས་པ་ནི་ཐུན་མོང་གི་མ་ངེས་པ་དང༌། དངོས་སུ་མ་གྲུབ་པ་དང༌། ཐེ་ཚོམ་ཟ་བའི་མ་གྲུབ་པ་དང༌། ལྡོག་པ་ལ་ཐེ་ཚོམ་ཟ་བར་བརྒལ་བ་བཞིའོ། །དེ་ལ་ཅི་ཚོགས་པ་གཅིག་པ་ཙམ་མམ། འོན་ཏེ་ཉེར་ལེན་གཅིག་པའམ། ཡང་ན་གཉི་ག་ཐ་མི་དད་པའི་གཏན་ཚིགས་ཡིན། དང་པོ་ལྟར་ན་སྣང་བ་ནས་གྲིབ་ཁང་དུ་ཞུགས་པའི་མིག་ལ་སོགས་ཕན་ཚུན་ཕན་འདོགས་པས་བསྐྱེད་པའི་འབྲས་བུ་ཤེས་པ་ལ་སོགས་པས་དངོས་སུ་མ་ངེས་པ་ཡིན་ནོ། །གཉིས་པ་ལྟར་ན་ཡང་འདུ་བྱེད་སྐད་ཅིག་མ་ལྷན་ཅིག་བྱེད་པ་སོ་སོར་འབྲས་བུ་སྐྱེད་ནུས་པ་དག་ལ་ཉེ་བར་ལེན་པའི་ཁྱད་པར་མ་གྲུབ་པས་དངོས་སུ་གྲུབ་པ་ཡིན་ནོ། །ཡང་ན་ཉེ་བར་ལེན་པའི་ཁྱད་པར་གྲུབ་ཀྱང༌།

འདིར་དེ་གཅིག་པ་ཉིད་དུ་ཐེ་ཚོམ་ཟ་བས་མ་གྲུབ་པ་ཡིན་ནོ། །དེའི་ཕྱིར་གཉི་ག་ཐ་མི་དད་པ་རྟགས་སུ་འདོད་པ་ལ་ཡང་ཐེ་ཚོམ་ཟ་བའི་མ་གྲུབ་པ་ཁོ་ནའོ། །ཡང་དེ་གཉིས་ཐེ་ཚོམ་མི་ཟ་མོད་ཤེས་པའི་རྒྱུས་བསྐྱེད་པ་ཡང་ཤེས་པ་མ་ཡིན་པ་ལ་འགལ་བ་མ་གྲུབ་པས་ལྡོག་པ་ཡང་ཐེ་ཚོམ་ཟའོ་ཞེས་བྱ་བ་ནི་རྒོལ་བའོ། །འདིར་ལན། རེ་ཤིག་ཚོགས་པ་གཅིག་པ་ཙམ་ནི་གཏན་ཚིགས་མ་ཡིན་པས་རྩོད་པ་དང་པོ་མེད་དོ། །ལྷག་མ་སློབ་དཔོན་ཆོས་མཆོག་ནི་ཉེ་བར་ལེན་པ་གཅིག་ལ་གཏན་ཚིགས་སུ་བཞེད་དོ། །འདི་ལ་ཉེ་བར་ལེན་པའི་ཁྱད་པར་མ་གྲུབ་པ་སྤོང་བ་ནི། ཁ་ཅིག་ན་རེ། དངོས་སུ་འབྲས་བུ་ལ་ཕན་འདོགས་པ་ཡིན་ཏེ། མྱུ་གུ་ལ་ས་བོན་བཞིན་ནོ། །བརྒྱུད་ནས་ཕན་འདོགས་པ་ནི་ལྷན་ཅིག་བྱེད་པ་སྟེ། མྱུ་གུ་ལ་ཆུ་བཞིན་ནོ་ཞེའོ། །དེ་ 

༼༡༤༦༽ ནི་མི་འཐད་དེ། ཉེར་ལེན་གྱི་མཚན་ཉིད་ཧ་ཅང་ཁྱབ་པ་དང༌། བརྒྱུད་པ་ཉིད་མི་སྲིད་པ་དང༌། ལྷན་ཅིག་བྱེད་པའི་མཚན་ཉིད་མི་སྲིད་པས་སོ། །དང་པོ་ནི་ཆུ་ལ་སོགས་པ་ཡང་ས་བོན་གྱི་ཉེར་ལེན་དུ་ཐལ་ཏེ། དངོས་སུ་ཕན་འདོགས་པས་སོ། །གཉིས་པ་ནི་གལ་ཏེ་ཆུ་ལ་སོགས་པ་ས་བོན་ལ་བརྒྱུད་པས་ཕན་འདོགས་པས་ན་ཐུག་པ་མེད་པས་བརྒྱུད་པས་ཕན་འདོགས་པ་ཉིད་མི་སྲིད་པའོ། །གསུམ་པ་ནི་ལྷན་ཅིག་བྱེད་པ་བརྒྱུད་པས་ཕན་འདོགས་པ་དེ་ཉེ་བར་ལེན་པ་དང༌། དུས་མི་མཚུངས་པར་འགྱུར་ཏེ། རྒྱུ་དང་འབྲས་བུ་དུས་གཅིག་པ་འགལ་བས་སོ། །དེ་ལྟར་ན་ཉེ་བར་ལེན་པ་དང་ལྷན་ཅིག་བྱེད་པ་ལ་དེ་མེད་པས་མི་སྲིད་པ་ཡིན་ཏེ། མཚོན་པར་བྱ་བའི་གཞི་ལ་མི་སྲིད་པས་མི་སྲིད་པའི་ཁྱད་པར་རོ། །ཡང་ཁ་ཅིག་ན་རེ་ཐུན་མོང་མ་ཡིན་པ་དང༌། ཐུན་མོང་བ་ནི་དེ་གཉིས་ཀྱི་ཁྱད་པར་ཡིན་ཏེ། ནས་ཀྱི་མྱུ་གུ་ལ་ས་བོན་དང་ས་ལ་སོགས་པ་བཞིན་ནོ་ཞེས་ཟེར་རོ། །འདི་ལ་ཉེ་བར་ལེན་པ་ཉིད་ལ་འབྲས་བུ་དུ་མ་མཐོང་བས་དེའི་མཚན་ཉིད་མི་སྲིད་པའམ། འགའ་ཞིག་སྲིད་དུ་ཆུག་ཀྱང་མ་ཁྱབ་པ་ཡིན་ནོ། །དེ་ལས་ལྷན་ཅིག་བྱེད་པའི་མཚན་ཉིད་ཀྱང་ཧ་ཅང་ཁྱབ་པ་ཡིན་ནོ། །ཡང་གཞན་དག་ན་རེ། ཉེ་བར་ལེན་པ་ནི་འབྲས་བུ་དང་འདྲ་བ་ཡིན་ལ། གཞན་ནི་ཅིག་ཤོས་ཡིན་ནོ་ཞེའོ། །དེ་ལྟར་ན་ཡང་ཉེར་ལེན་གྱི་མཚན་ཉིད་མ་ཁྱབ་པ་དང༌། འཁྲུལ་པ་དང༌། མི་སྲིད་པ་དང༌། ལྷན་ཅིག་བྱེད་པའི་མཚན་ཉིད་མ་ཁྱབ་པ་དང༌། འཁྲུལ་པ་སྟེ་ལྔའོ། །དང་པོ་ནི་མེ་དང་རྔ་ལ་སོགས་པ་དུ་བ་དང་སྒྲ་ལ་སོགས་པ་དང་མི་འདྲ་བས་མ་ཁྱབ་ ༼༡༤༧༽ བོ། །གཉིས་པ་ནི་ཤེས་པ་ལ་རྣམ་པ་གཏོད་པའི་ཡུལ་དང༌། འབྲས་བུ་དང་འདྲ་བས་འཁྲུལ་པའོ། །འཛིན་པའི་རང་བཞིན་དང་མི་འདྲ་བ་ཧ་ཅང་མ་ཁྱབ་པ་མེད་པར་བརྗོད་ན། བདག་ཉིད་ཀུན་གྱིས་འདྲ་བ་མི་སྲིད་པས་ན་གསུམ་པ་མི་སྲིད་པའོ། །དེ་ཉིད་ཀྱི་ཕྱིར་ལྷན་ཅིག་བྱེད་པའི་མཚན་ཉིད་མི་འདྲ་བ་ཡང༌།

མ་ཁྱབ་པ་དང་འཁྲུལ་པ་ཡིན་ཏེ། རྣམ་པར་འཇོག་པའི་དོན་ལ་མེད་པ་དང༌། དུ་བའི་ཉེ་བར་ལེན་པ་ལ་སོགས་པ་ལ་ཡོད་པས་སོ། །ཡང་སློབ་དཔོན་ཆོས་མཆོག་གི་ཞལ་ནས་འབྲས་བུ་སྐྱེ་བ་ན། རྒྱུ་གང་གི་རྒྱུན་ལྡོག་པ་དེ་ནི་ཉེ་བར་ལེན་པ་ཡིན་ལ། བཟློག་པ་ནི་ལྷན་ཅིག་བྱེད་པ་ཡིན་ནོ་ཞེས་གསུངས་སོ། །འདི་ལ་ཡང་དཔེ་བསྟན་པ་དང༌། མ་ཁྱབ་པ་སྤང་བ་དང༌། མ་འཁྲུལ་པ་སྤང་བའོ། །དང་པོ་ནི་དཔེར་ན་མྱུ་གུ་སྐྱེ་བ་ན། ས་བོན་གྱི་སྐྱེད་བྱེད་ཀྱི་ཆ་སྙིང་པོ་ལྡོག་པའམ། མེ་སྐྱེ་བ་ལ་ལྕག་མག་དང་གཙུབ་ཤིང་ལ་སོགས་པ་སྐྱེད་བྱེད་ཀྱི་ཆ་ལྡོག་པའམ། སྣམ་བུ་སྐྱེ་བ་ལ་སྣལ་མའི་ཚོགས་ལྡོག་པ་བཞིན་ནོ། །གཉིས་པ་ནི་མེ་ཤེལ་དང་ཆུ་ཤེལ་ལས་མེ་དང་ཆུ་འབྱུང་བ་དང༌། རྔ་དང་བསིལ་གཡབ་ལ་སོགས་པ་ལས་སྒྲ་དང་རླུང་འབྱུང་བ་ན། དེ་དག་གི་ཉེ་བར་ལེན་པ་མི་ལྡོག་པར་མཐོང་བས་མ་ཁྱབ་བོ། །ཡང་ན་མེ་ཏོག་ལས་འབྲས་བུའི་ཆ་དུ་མ་དང༌། འོ་མ་ལས་ཞོ་དང་ཞོ་ག་ཆུ་དང་དཔྲིས་མ་ལ་སོགས་པ་འབྱུང་བ་དང༌། དེ་དག་ལོག་ཀྱང་ཀུན་གྱི་ཉེར་ལེན་མ་ཡིན་པས་ན་ཧ་ཅང་ཁྱབ་པ་ཡིན་ནོ་ཞེ་ན། རེ་ཤིག་མ་ཁྱབ་པ་སྤང་བ་ནི། མེ་ཤེལ་དང་ཆུ་ཤེལ་ནི་ལྷན་ཅིག་བྱེད་པ་ཙམ་ཡིན་ཏེ། ཉེ་བར་ལེན་པ་ནི་ཉི་ཟླའི་འོད་ཡིན་པས་ཆད་པ་ཉིད་དོ། ། ༼༡༤༨༽ འོད་ཀྱི་ཉེ་བར་ལེན་པ་གང་ཡིན། ཉི་མ་དང་ཟླ་བའོ་ཞེ་ན། འོ་ན་འོད་སྐྱེ་བ་ན་དེ་དག་མ་ལོག་པས་མ་ཁྱབ་པ་སོ་ན་འདུག་གོ་ཞེས་རྟོག་ན། དེར་ཡང་དེ་དག་ནི་ལྷན་ཅིག་བྱེད་པ་ཡིན་ལ། ཉེ་བར་ལེན་པ་ནི་སྣང་བ་དང་མུན་པའི་རྡུལ་ཕྲ་རབ་ཡིན་པས་སྐྱེད་བྱེད་ཆད་པ་ཁོ་ནའོ། །དེས་ན་མེ་ལྕེ་ལ་སོགས་པའི་ཉེ་བར་ལེན་པ་ཡང་སྣང་བ་དང་མུན་པའི་རྡུལ་ཕྲ་རབ་ཡིན་ལ། མཐར་ཡང་རྡུལ་དུ་འགྱུར་ཏེ། ཤེས་པའི་རྒྱུན་བཞིན་དུ་ཉེ་བར་ལེན་པ་ཙམ་ལ་རག་ལས་པའི་འབྲས་བུ་ནི་རྒྱུན་མི་འཆད་པའི་ཕྱིར་རོ། །དེ་ལྟ་མ་ཡིན་ན་ནུས་པ་མེད་པ་ཇི་ལྟར་དངོས་པོར་འགྱུར། སྒྲ་ལ་སོགས་པ་ནི་འགྲེལ་བཤད་ཉིད་ནས་གསལ་བར་ཟད་དོ། །ཁྱབ་པ་སྤང་བའོ། །གསུམ་པ་འཁྲུལ་པ་སྤང་བ་ཡང་འགྲེལ་བཤད་ཉིད་ནས་གསལ་ལོ། །འདི་ཡང་མི་འཐད་དེ།

རྒྱུན་ལྡོག་པ་ནི་འབྲས་བུ་ལྡོག་པ་ཡིན་ཏེ། རང་གི་ངོ་བོ་ནི་རྒྱུན་གྱི་དོན་མ་ཡིན་པའི་ཕྱིར་རོ། །དེའང་འབྲས་བུ་མཐའ་དག་ལྡོག་པ་ལ་ནི་མི་འཐད་པས་ན། འབྲས་བུ་དེ་ལས་གཞན་ལྡོག་པ་ཡིན་ནོ། །དེ་ཡང་རྣམ་པ་གཉིས་ཏེ། ཉེ་བར་ལེན་པ་ལས་བྱུང་བའི་འབྲས་བུ་གཞན་ནམ། འོན་ཏེ་ཁྱད་པར་མེད་པར་འབྲས་བུ་གཞན་ཙམ་ལྡོག་པ་ཡིན། ཐ་མ་ནི་མི་འཐད་དེ། དེ་མི་སྲིད་པའམ་མ་ཁྱབ་པས་སོ། །དང་པོ་ལྟར་ན་ཡང་མ་ཁྱབ་པར་འགྱུར་ཏེ་ཉེ་བར་ལེན་པ་གཅིག་ལས་འབྲས་བུ་དུ་མ་མཐོང་བའི་ཕྱིར་རོ། །འོན་ཏེ་བསྐྱེད་བྱའི་འབྲས་བུ་ཀུན་ལ་བལྟོས་ཏེ། འབྲས་བུ་གཞན་ལྡོག་པ་ནི་དེ་ལ་ཡང་ཡོད་དོ་ཞེ་ན། དེ་ལྟ་ན་ལྷན་ཅིག་བྱེད་པ་ལ་ཡང་དེ་ཡོད་པས་ཧ་ཅང་ཁྱབ་སྟེ། དེའི་བསྐྱེད་བྱ་མ་ཡིན་པ་མ་ཆད་པ་ནི་མི་སྲིད་དོ། །སློབ་དཔོན་ཆོས་མཆོག་གིས་ཁྱད་པར་ ༼༡༤༩༽ མཐའ་དག་གང་གི་ནང་དུ་འདུ་བའི་ཆ་དེ་སྐྱེད་པ་ནི་ཉེ་བར་ལེན་པ་ཡིན་ལ། དེའི་ཁྱད་པར་སྐྱེ་བ་ནི་ལྷན་ཅིག་བྱེད་པ་ཡིན་ནོ་ཞེས་བཤད་པ་དེ་ནི་ལེགས་པ་ཡིན་ཏེ། དེ་ཁོ་ན་ལྟར་འཐད་པའི་ཕྱིར་རོ། །དེ་བས་ན་ལན་དུ་འདི་ཉིད་བརྗོད་དོ། །འདི་ལ་སློབ་དཔོན་ཤེས་རབ་འབྱུང་གནས་ན་རེ། རང་གི་བསྐྱེད་བྱའི་ཆ་ལ་བལྟོས་ཏེ་རྒྱུ་མཐའ་དག་རང་གི་ཉེར་ལེན་ཡིན་ནོ་ཞེས་འཆད་པ་དེའི་ལྟར་ན། རྒྱུན་ལྡོག་པར་བྱེད་པ་ནི་ཉེར་ལེན་ཡིན་ལ། རེས་འགའ་ཕན་འདོགས་པར་བྱེད་པ་ནི་ལྷན་ཅིག་བྱེད་པ་ཡིན་ནོ་ཞེས་སློབ་དཔོན་གྱིས་བཤད་པ་དང༌། ཚད་མས་ཀྱང་འཐད་པ་དང་འགལ་ལོ། །སློབ་དཔོན་ཆོས་མཆོག་ལྟར་ཉེར་ལེན་གཅིག་པས་འབྲས་བུ་རང་བཞིན་གཅིག་པ་སྒྲུབ་པ་མ་ངེས་པར་འགྱུར་ཏེ་རླུང་དང་སྒྲ་རང་བཞིན་མི་འདྲ་བ་གཉིས་རླུང་གི་རྡུལ་ཕྲ་རབ་ལས་བྱུང་བའི་ཕྱིར་རོ། །ཞེ་ན། 1$0000300མ་ཡིན་ཏེ་ཚོགས་པ་དེ་ཉིད་ཀྱི་ནང་གྱི་ཁྱད་པར་གྱིས་བྱས་པའི་ཕྱིར་ཐེ་ཚོམ་དང་གཏན་ལ་ཕེབས་པ་ལ་སོགས་པ་བཞིན་ནོ1$0000270། །ཞེས་བྱ་བས་ལན་བཏབ་པའི་ཕྱིར་ཏེ།

ཉེ་བར་ལེན་པ་དང་ཚོགས་པ་གཅིག་ཏུ་གཏོགས་པའི་ལྷན་ཅིག་བྱེད་པའི་ཁྱད་པར་གྱིས་བྱས་པའི་ཕྱིར་རོ། །གལ་ཏེ་སྒྲ་དང་རླུང་གི་ངོ་བོ་མ་ཡིན་ནམ། ཅི་ལྟར་ལྷན་ཅིག་བྱེད་པའི་འབྲས་བུ་ཡིན་ཞེ་ན། མ་ཡིན་ཏེ་ལུས་ཅན་གྱི་རང་བཞིན་ཡུལ་ན་གནས་པ་ནི་ངོ་བོ་ཡིན་པས་ཉེ་བར་ལེན་པའི་འབྲས་བུ་ཡིན་ལ། མིག་གི་བལྟ་བར་བྱ་བ་དང་རྣ་བས་གཟུང་བར་བྱ་བ་ནི་གནས་སྐབས་ཀྱི་ཁྱད་པར་ཡིན་པས་རྐྱེན་གྱི་འབྲས་བུ་འཐད་པའི་ཕྱིར་རོ། །བལྟ་བྱ་དང་བལྟ་བྱ་མ་ཡིན་པའི་གནས་སྐབས་རྫས་ཀྱི་རྒྱུན་གཅིག་ལ་ཡོད་པ་ ༼༡༥༠༽ བཞིན་ནོ། །འོ་ན་རིག་པ་དང་བེམས་པོ་ཡང་གནས་སྐབས་ཡིན་པས་ཉེ་བར་ལེན་པ་གཅིག་ལས་བྱུང་བ་མི་འགལ་ལོ་ཞེ་ན། འོ་ན་ཉེར་ལེན་གཅིག་གི་ནུས་པའི་ཡུལ་དུ་གྱུར་པའི་ངོ་བོ་གང་ཡིན་ཡོད་པའོ་ཞེ་ན། ཡོད་པ་ནི་རིག་པར་ཡོད་པ་དང་བེམས་པོར་ཡོད་པ་ཉིད་ཡིན་གྱི་ཡོད་པ་ཙམ་གྱི་ཁྱད་པར་གཞན་མི་སྲིད་དོ། །དོན་གཅིག་ལ་རིག་པ་ཡོད་པ་དང་ཡོད་པ་ཙམ་གྱི་ཆོས་གཉིས་བློའི་ཡུལ་དུ་མ་གྲུབ་པའི་ཕྱིར་རོ། །དེས་ན་ཡོད་པ་ཙམ་ནི་ཁྱད་པར་ལ་བཏགས་པས་ཁྱད་པར་སྐྱེད་པའི་རྒྱུ་ལས་གཞན་གྱི་འབྲས་བུ་མི་འཐད་དོ། །ཐོགས་བཅས་ཡུལ་ཁྱབ་པར་བྱེད་པ་དང༌། མཉན་བྱ་དང་བལྟ་བྱ་ལ་སོགས་པ་གནས་སྐབས་དག་ནི་ཆོས་ཐ་དད་པ་དང་རྟེན་དང་བརྟེན་པའི་མཚན་ཉིད་ཀྱང་ཡོད་པའི་ཕྱིར་དང༌། ཉེ་བར་ལེན་པ་དང་ལྷན་ཅིག་བྱེད་པ་གཉིས་ཀྱི་བསྐྱེད་བྱར་འཐད་དོ། །དེས་ན་མ་ངེས་པ་མ་ངེས་པ་མ་ཡིན་ནོ། །འོ་ན་དུ་བ་དང་སོལ་བ་དང་ཐལ་བ་ཉིད་སྐྱེད་པའི་རྡུལ་ཐ་དད་པར་བསྟན་པ་མི་འཐད་དེ། ཐལ་བ་ལ་སོགས་པ་ནི་ལྷན་ཅིག་བྱེད་པའི་འབྲས་བུ་ཡིན་པའི་ཕྱིར་རོ། །དེས་ན་ཉེར་ལེན་ཐ་དད་ཀྱི་བསྐྱེད་བྱར་བསྟན་པར་འགལ་ལོ། །དེ་སྟེ་དེ་དག་ཉེར་བར་ལེན་པའི་འབྲས་བུ་ཡིན་ན། མཉན་བྱ་དང་བལྟ་བྱ་ཡང་ཡིན་པས་ཉེར་ལེན་འདྲ་བ་ལས་འབྲས་བུ་མི་འདྲ་བར་སྣང་བས་མ་ངེས་པ་སོ་ན་འདུག་གོ་ཞེ་ན།

འདིར་ཡང་རྡུལ་ཐ་དད་པར་བསྟན་པ་ནི་ལྷན་ཅིག་བྱེད་པ་མི་འདྲ་བ་དང༌། ལྡན་པར་བསྟན་པའི་དོན་དུ་ཡིན་པས་མི་འགལ་ཏེ། སྔ་མ་ལྟར་ཚོགས་པ་དེའི་ནང་གི་ཁྱད་པར་གྱིས་བསྐྱེད་པས་ལན་བཏབ་པའི་ཕྱིར་རོ། །ཡང་ན་འདིར་ཉེར་ལེན་དང་ལྷན་ཅིག་བྱེད་པ་གཉི་ག་ཐ་མི་དད་པ་ལས་འབྲས་བུ་ ༼༡༥༡༽ བདག་ཉིད་ཐམས་ཅད་ཀྱིས་ཐ་མི་དད་པར་བསྒྲུབས་པས་མ་ངེས་པ་མ་ཡིན་ནོ། །ཉེར་ལེན་གཅིག་པར་ཐེ་ཚོམ་ཟ་བ་ཡང་མ་ཡིན་ཏེ། མིག་དང་གཟུགས་དང་སྣང་བ་དག་བདེ་བའི་ཉེར་ལེན་ཡིན་ན། གཟུགས་ཅན་གྱི་ངོ་བོར་ཐལ་ཏེ་དེ་དག་གི་རྒྱུན་བཞིན་ནོ། །དེས་ན་དེ་བསྐྱེད་པར་བྱ་བ་གཞན་དང་ངོ་བོ་མི་འདྲ་བས་དེའི་ཉེར་ལེན་ཅན་ཡང་མ་ཡིན་ནོ། །དེས་ན་ཤེས་པའི་ཉེར་ལེན་ལས་བྱུང་བར་གྲུབ་བོ། །ལྷན་ཅིག་བྱེད་པ་གཞན་ཡང་ཤེས་པ་དང་འདྲ་བར་དེའི་ཡང་ཡིན་པས་གཏན་ཚིགས་ངེས་པའི་ཕྱིར་རོ། །ལྡོག་པ་ལ་ཐེ་ཚོམ་ཟ་བ་ཡང་མ་ཡིན་ཏེ། ཉེ་བར་ལེན་པ་འདྲ་བ་ལས་འབྲས་བུ་མི་འདྲ་བའམ། གཉི་ག་འདྲ་བ་ལས་མི་འདྲ་བའི་ཆ་དང་ལྡན་པའི་འབྲས་བུ་འབྱུང་ན་མི་འདྲ་བ་རྒྱུ་མེད་པར་ཐལ་བས་རྒྱུ་འབྲས་འཇིག་པར་འགྱུར་བའི་ཕྱིར་རོ། 1$0000300།གློ་བུར་བ་ཉིད་1$0000270ཅེས་བྱ་བ་ནི་གལ་ཏེ་རྒྱུ་ཐ་མི་དད་ཀྱང་འབྲས་བུ་ཐ་དད་པར་འགྱུར་ན་ནི། ཐ་དད་པ་རྒྱུ་མེད་པར་འགྱུར་ཏེ། གཅིག་ཀྱང་ཐ་དད་པའི་རྒྱུ་མ་ཡིན་པའི་ཕྱིར་རོ། །དེ་ལྟ་ན་ནི་གཅིག་ཀྱང་རྒྱུ་མེད་པར་འགྱུར་ཏེ། ཐ་དད་པ་སྐྱེས་པའི་གཅིག་པོ་གཅིག་མི་བྱེད་པས་དེ་ལ་མི་ནུས་པའི་ཕྱིར་རོ། །གཅིག་དང་དུ་མ་ལས་གཞན་པའི་འགྲོ་བ་ཡང་མེད་པས་མཐའ་དག་གློ་བུར་བ་ཞེས་བྱ་བའི་བརྗོད་པ་ཅན་རྒྱུ་མེད་པར་ཐལ་ལོ། །དེ་ལྟར་འདོད་དོ་ཞེ་ན། ཡུལ་དང་དུས་དང་རང་བཞིན་ངེས་པ་མི་རུང་བའི་ཕྱིར་ཏེ། ཡུལ་གཅིག་ཁོ་ནར་གནས་ཤིང་ཡུལ་གཞན་སྤོང་བ་དང༌། དུས་གཅིག་ན་ངེས་ཤིང་གཞན་སྤོང་བ་དང༌། རང་བཞིན་གཅིག་ཁོ་ནར་ངེས་ཤིང་རང་བཞིན་གཞན་སྤོང་བ་ནི་མི་འཐད་དེ།

ཡུལ་དང་དུས་ཐམས་ཅད་ན་རང་བཞིན་ཐམས་ཅད་ཡོད་པའམ། ༼༡༥༢༽ འགའ་ན་ཡང་འགའི་ཚེ་འགའ་ཡང་མེད་པར་ཐལ་ལོ། །ཞེས་བྱ་བའི་དོན་ཏོ། །རང་བཞིན་ངེས་པ་མེད་པར་ཐལ་བ་འདི་ལ། སློབ་དཔོན་ཆོས་མཆོག་ན་རེ། མེ་ཉིད་དུ་ངེས་ཀྱི་ཆུའི་རང་བཞིན་ཇི་སྟེ་མ་ཡིན་ངེས་པ་ནི་ཐལ་བའི་དོན་མ་ཡིན་ཏེ། དེ་ལྟ་ན་མེ་ཉིད་ཆུར་ཐལ་བ་ན་མེའི་ཡུལ་དུ་ཆུ་སྐྱེས་པ་ཡིན་ཏེ། དེ་ལྟ་ན་ཡང་ཡུལ་ངེས་པ་མེད་པར་འདུས་པས་ལོགས་སུ་བརྗོད་པར་མི་རིགས་སོ། །གལ་ཏེ་གཅིག་ཉིད་དུ་མར་ཐལ་ལོ་ཞེས་བྱ་བའི་དོན་ཡིན་ན་ཡང༌། དུ་མ་རྒྱུ་མེད་པར་འདོད་པ་ལ་མི་འཐད་དེ། གཅིག་གི་རྒྱུ་ལས་གཅིག་ཁོ་ནར་སྐྱེས་པས་དུ་མར་མི་ཐལ་བའི་ཕྱིར་རོ་ཞེའོ། །འདི་ནི་ཤིན་ཏུ་མི་འཐད་དེ། ཡུལ་སོ་སོར་སྐྱེས་པ་དག་ནི་ཡུལ་ངེས་པ་མེད་པ་དང་འགལ་ཏེ། གཞན་དུ་གཞན་སྐྱེས་པས་དེ་དང་གཞན་གྱི་ཡུལ་ངེས་པ་སྤོང་བ་ནི་མི་སྲིད་པས་སོ། །དེ་ལྟ་མ་ཡིན་ཏེ་མེ་ཆུའི་རང་བཞིན་དུ་ཐལ་བས་ཆུ་ཡུལ་ངེས་པ་མེད་པར་འགྱུར་ན། ཅི་ཡུལ་གཞན་ན་གནས་པའི་ཆུ་ཡུལ་ངེས་པ་མེད་པར་འགྱུར་རམ། ཡུལ་དེར་སྐྱེས་པའི་ཆུ་གཉིས་ཀ་ལྟར་ཡང་རྒྱུ་དང་ལྡན་པའི་ཕྱོགས་ལ་ཡང་དངོས་པོ་མཐའ་དག་ཡུལ་ངེས་པ་མེད་པར་འགྱུར་ཏེ། རིགས་མཐུན་པའི་དངོས་པོ་གཞན་སྐྱེས་པས་གཞན་མནའ་མ་དང་དེ་གཉི་ག་ཡུལ་ངེས་པ་མེད་པར་འགྱུར་བས་སོ། །གཞན་ཡང་དུ་མར་ཐལ་བ་ཡང་གཅིག་རྒྱུ་དང་ལྡན་པར་ཁས་ལེན་པ་ལ་མི་འཐད་པ་ཇི་ལྟར་ཏེ། དུ་མ་རྒྱུ་མེད་ན་འགའ་ལ་ཡང་ལྡོག་པ་འགལ་བའི་ཕྱིར་རོ། །རྒྱུ་མེད་པར་ཡོད་པར་ནི་ཐམས་ཅད་ལ་འགྱུར་རོ། །གཅིག་གི་རྒྱུ་ལས་གཅིག་ཏུ་སྐྱེས་པ་དུ་མར་འགལ་ལོ་ནས་ཐལ་བའི་བྱེད་པ་མ་ཡིན་ནམ། མི་འགལ་ན་སྐྱོན་མེད་པར་ཐལ་བའི་དོན་ཅི་ཡོད་དེ་འདོད་པར་འགྱུར་རོ། ། ༼༡༥༣༽ གཞན་ཡང་རང་གི་ལུགས་མེ་དང་ཆུའི་རྣམ་པ་དང་ལྡན་པའི་དོན་དག་ཉིད་ནུས་པ་གཞན་དང་ལྡན་པར་ཐལ་དང༌། ཤེས་པ་རྣམས་ཀྱི་ཡུལ་འཛིན་པའི་ནུས་པ་གཞལ་དུ་ཐལ་བ་དང་ལྷན་ཅིག་སྤྱོད་པའི་དོན་གཞན་དང་འབྲེལ་བར་ཐལ་བ་བརྗོད་པ་ཡིན་ནོ་ཞེས་བྱ་བ་ཡང་འགལ་ཏེ།

གལ་ཏེ་མེ་དང་དེ་ཆུའི་ནུས་པ་དང་ཆུའི་མདོག་དང་ལྡན་ན་ནི་འོ་ན་ཆུའི་ཡུལ་དུ་མེ་བྱུང་བ་ལས་འདས་པ་ཅི་ཡོད་དེ། རྣམ་པ་ནི་ལྷན་ཅིག་སྤྱོད་པའི་མདོག་དབྱིབས་ཡིན་པའི་ཕྱིར་མེ་ཆུའི་རྣམ་པ་ཅན་དུ་ཐལ་བས་སོ། །གལ་ཏེ་མེའམ་ཆུ་རང་གི་རྣམ་པ་ལས་མ་འདས་ཀྱང་གཞན་གྱི་ནུས་པ་དང་འབྲེལ་ན། མེ་སྔོན་པོ་དང་ཆུ་དམར་པོ་ཡུལ་དེར་འབྱུང་བར་འགྱུར་ལ། དེ་ལྟ་ན་ཡང་ཡུལ་ངེས་པ་མེད་པ་ལས་འདས་པ་ཅི་ཡོད། གཞན་ཡང་མེའི་རྒྱུ་ལས་སྐྱེས་པར་ཁས་བླངས་པ་དེ། ཆུའི་ནུས་པ་ལ་སོགས་པ་དང་འབྲེལ་པར་མི་འཐད་དེ། དུ་བ་ཙམ་རྒྱུ་མེད་ཀྱི་གཅིག་གི་རྒྱུ་ཡོད་པར་ཁས་བླངས་པས་སོ། །ཞེས་རང་གིས་བརྗོད་པ་དེ་ཉིད་གནས་སོ། །དེས་ན་སྔ་མ་ལྟར་འཐད་དོ། 1$0000300།ཕྱི་རོལ་ཁྱད་པར་མེད་ན་ཡང༌། །དགའ་དང་ཡོངས་སུ་གདུང་བ་དག 1$0000270།ཅེས་བྱ་བ་ལ་སོགས་པ་ནི་བློ་ཁས་བླངས་པ་དོར་ཏེ། ཇི་ལྟར་སྣང་བཞིན་པའི་བདེ་བ་ལ་སོགས་པའི་དོན་གྱི་བདག་ཉིད་ཡིན་པ་འགོག་པ་ཡིན་ནོ། །སློབ་དཔོན་ཆོས་མཆོག་ན་རེ། བློའི་བདེ་བ་ཕྱི་རོལ་གྱི་བྱས་པ་ཕྱི་རོལ་གྱི་གཟུགས་བརྙན་སྣང་བ་མ་ཡིན་ཏེ། དམ་བཅས་པའི་དོན་ཡིན་ནོ་ཞེས་གསུང་ངོ༌། །དེ་ནི་མི་འཐད་དེ། རྣམ་འགྲེལ་ལས་ཚིགས་སུ་བཅད་པ་འདིའི་དེ་མ་ཐག་པར། གལ་ཏེ་བློ་ཡང་བདེ་སོགས་ཀྱི། ། ༼༡༥༤༽ བདག་ཉིད་ཡིན་པས་མི་འགལ་ན། །ཞེས་དོགས་པ་བསུ་ནས། ད་ནི་ཕྱི་དེ་བདེ་སོགས་ཀྱི། །བདག་ཉིད་ཡིན་ཞེས་ཇི་ལྟར་རྟོགས། །ཞེས་བྱ་བ་དང་གཞན་གྱི་དོགས་པ། གལ་ཏེ་ཕྱི་རོལ་བདེ་བ་མ་ཡིན་ན་བློ་བདེ་བ་ལ་སོགས་པའི་རང་བཞིན་དང༌། རིགས་མི་འདྲ་བས་གཟུང་འཛིན་དུ་མི་འཐད་པ་ལས་ཕྱི་རོལ་བདེ་བ་ཡིན་པར་རྟོགས་སོ་ཞེས་བྱ་བ། གལ་ཏེ་རིགས་ནི་ཐ་དད་དག །གཟུང་བ་མིན་ན་ཞེས་བྱ་བས་དོགས་པ་བསུ་ནས། ཡང་ལན་དུ་སྐྱེས་བུ་ནི། ཀུན་གྱི་འཛིན་བྱེད་མི་འགྱུར་ཏེ། །དེས་ན་ཟ་བ་པོ་ཉིད་ཉམས། །ཞེས་བཤད་པའི་ཕྱིར་དང༌། རྣམ་ངེས་འདི་ཉིད་དུ་འདིའི་བདག་ཉིད་འདི་འཇོག་པར་བྱེད་པ་བྱེད་པ་གཞན་ཡིན་པར་ནི་རིགས་པ་མ་ཡིན་ཏེ།

ཞེས་བྱ་བ་ལ་སོགས་པ་དང་འདི་ཟློས་པར་ཐལ་བའི་ཕྱིར་རོ། །དེས་ན་འདིར་ནི་མྱོང་བཞིན་པའི། །དེ་ཉིད་ཕྱི་རོལ་གྱི་རང་བཞིན་ཡིན་པ་འགོག་ལ་ཕྱི་མས་ནི་ཕྱི་རོལ་གྱིས་རྣམ་པར་གཞག་པ་འགོག་པར་ངེས་སོ། །རྣམ་པ་འགོག་པ་ཡང་མྱོང་བཞིན་བའི་བདེ་བ་ནི་ཕྱི་རོལ་གྱིས་གཏད་པ་མ་ཡིན་ཏེ། ཕྱི་རོལ་ཁྱད་པར་མེད་ཀྱང་ཁྱད་པར་དུ་གྱུར་པའི་ཕྱིར་ཞེས་ཁྱབ་བྱེད་འགལ་བ་དམིགས་པ་ཡིན་ནོ། །མྱོང་བ་ལ་གནས་པའི་རྣམ་པ་ཕྱི་རོལ་ཁྱད་པར་མེད་ཀྱང༌། ཁྱད་པར་དུ་གྱུར་པ་ནི་མ་གྲུབ་སྟེ། ཁྱད་པར་དུ་འགྱུར་བ་ནི་བློ་ཡིན་པའི་ཕྱིར་ཞེས་བྱ་བའི་དོགས་པ་བསུ་བ་ནི་ཁྱད་པར་དུ་གྱུར་པ་ནི་བློ་ཡིན་གྱི་ཞེས་བྱ་བ་ལ་སོགས་པའོ། །འདིར་བློ་ནི་ཡུལ་གྱི་རྣམ་པ་ཅན་གྱི་དོན་མྱོང་བ་མེད་པ་ཡིན་ལ། ཡུལ་གྱི་རྣམ་པ་ཅན་གྱི་དོན་མྱོང་བ་མེད་པ་ལས་གཞན་ཡུལ་གྱི་རྣམ་པ་ཅན་གྱི་རིགས་པ་ནི་མྱོང་བའོ་ཞེས་བྱ་བའི་ཕྱིར་རོ། །བློ་ལ་ནི་རྣམ་པ་ཡོད་ལ། མྱོང་བ་ནི་རྣམ་པ་མེད་ ༼༡༥༥༽ པར་ཁས་ལེན་པ་ནི་སྤྱིར་འདོད་པ་ཡིན་ཡང༌། འདིར་དེ་ལྟར་བཀོད་པ་མ་ཡིན་ཏེ་སྐབས་སུ་མ་བབ་པའི་ཕྱིར་རོ། །གྲུབ་པ་ལ་སྒྲུབ་པ་བརྗོད་པའི་དོན་ཡིན་ན་སྔར་གྱི་ཚད་མའི་ལན་གདབ་དགོས་སོ། །དེས་མ་གྲུབ་པ་བརྗོད་པ་ཡིན་ནོ། །མྱོང་བའི་བདེ་བ་ཆོས་ཅན་ཡིན་ན་དེ་ནི་མ་གྲུབ་བོ། །ཞེས་བརྒལ་བ་ཡང་མི་འཐད་དེ། སྔར་གྱི་ཚད་མ་མ་བཀག་པར་དེ་ལྟར་བརྗོད་པར་མི་ནུས་པའི་ཕྱིར་རོ། །དེས་ན་བློའི་བདེ་བ་འཕེལ་ཡང་མྱོང་བའི་བདེ་བ་མི་འཕེལ་བས་མ་གྲུབ་བོ་ཞེས་སྔར་གྱི་ཚད་མ་ཁས་བླངས་ནས་མ་གྲུབ་པར་བརྗོད་པར་འདོད་པ་ཡིན་ལ། དེ་ལྟ་ན་ཡང་མྱོང་བ་ལ་བདེ་བའི་རྣམ་པ་ཡོད་པར་གྲུབ་བོ། །རྣལ་འབྱོར་གྱི་མངོན་སུམ་ནི་གང་ཟག་ཁྱད་པར་དང༌། རྒྱུའི་ཁྱད་པར་དང༌། རང་བཞིན་གྱི་ཁྱདཔར་དང༌། ཡུལ་གྱི་ཁྱད་པར་དང༌། དཔེ་དང་རྣམ་པ་ལྔས་ངེས་པར་བྱའོ། །དེ་ལ་གང་ཟག་གི་ཁྱད་པར་ནི། འཇིག་རྟེན་ལས་འདས་པའི་ཤེས་པ་ཅན་ཁོ་ན་ལ་ཡོད་ཀྱི་ཚུ་རོལ་མཐོང་བ་ལ་ནི་མ་ཡིན་ནོ། །དེ་དག་གིས་ནི་དབང་པོ་ལས་འདས་པའི་དོན་བསྒོམས་པས་མཐོང་ཡང་ཡིད་ཀྱི་མངོན་སུམ་ཙམ་ཡིན་ཏེ།

འཇིག་རྟེན་ལས་འདས་པའི་ཕྱིན་ཅི་མ་ལོག་དང་སྤྲོས་པ་མེད་པའི་དོན་དམ་པ་རྣམ་པ་གཉིས་ཀྱི་ཡུལ་ཅན་གྱི་ཡིད་ཁོ་ན་དོན་དམ་པའི་ཡུལ་ཅན་ཉིད་ཀྱིས་ཡིད་ཀྱི་མངོན་སུམ་གཞན་ལས་ཁྱད་པར་དུ་རྣལ་འབྱོར་གྱི་མངོན་སུམ་དུ་འདོད་པའི་ཕྱིར་རོ། །རྒྱུའི་རྣམ་པ་གཉིས་ཏེ། སྐྱེ་བར་བྱེད་པའི་རྒྱུ་དང༌། ཕྱིན་ཅི་མ་ལོག་པའི་རྒྱུའོ། །སྐྱེ་བའི་རྒྱུ་ནི་དེ་ཁོ་ན་གོམས་པ་དང་སྨོན་ལམ་གྱི་ཁྱད་ 

༼༡༥༦༽ པར་རོ། །དེ་ལ་འཇིག་རྟེན་ལས་འདས་པའི་ཕྱིན་ཅི་མ་ལོག་པ་དང་སྤྲོས་པའི་རྣམ་པར་རྟོག་པ་མེད་པའི་ཤེས་པ་སྐྱེ་བའི་རྒྱུ་ནི་དེ་ཁོ་ན་ལ་དམིགས་པའི་ཏིང་ངེ་འཛིན་དང༌། ཤེས་རབ་གོམས་པ་ཡིན་ལ། དེའི་བདག་པོ་ལས་བྱུང་བའི་འཇིག་རྟེན་པའི་ཤེས་པ་ནི་སྨོན་ལམ་གྱི་དབང་གིས་སྐྱེ་བ་ཡིན་ནོ། །འདིར་དགྲ་བཅོམ་པའི་རྒྱུད་ལ་ཡོད་པའི་འཇིག་རྟེན་པའི་ཤེས་པ་དེ་ཁོ་ན་མཐོང་བའི་བདག་པོ་ལས་བྱུང་བ་མ་ཡིན་པ་ནི་ཅི་རིགས་པར་དབང་པོ་དང་ཡིད་ཀྱི་མངོན་སུམ་ལ་སོགས་པ་ཡིན་ནོ། །དེས་ན་དེ་ཁོ་ནའི་ཏིང་ངེ་འཛིན་གོམས་པ་དང༌། སྨོན་ལམ་ནི་རྣལ་འབྱོར་གྱི་མངོན་སུམ་གཉིས་སྐྱེ་བའི་རྒྱུ་ཡིན་ནོ། །ཕྱིན་ཅི་མ་ལོག་པར་འཇུག་པའི་རྒྱུ་ཡང་འཇིག་རྟེན་ལས་འདས་པ་ལ་ནི་ཡུལ་གྱི་ནུས་པ་མ་ཡིན་གྱི། དེ་ཁོ་ན་གོམས་པ་ཞེས་བྱ་བ་སྐྱེ་བའི་རྒྱུ་དེ་ཉིད་ཡིན་ལ། འཇིག་རྟེན་པའི་རྣལ་འབྱོར་གྱི་མངོན་སུམ་ལ་ནི་སྒྲིབ་པའི་ས་བོན་ཟད་པ་ཡིན་ཏེ། ལོག་པར་འགྲོ་བའི་རྒྱུ་མེད་པས་ཚད་མ་མ་ཡིན་པའི་ཕྱིར་རོ། །མི་རྟག་པའི་དོན་གོམས་པ་ལས་དེ་ལ་ཤེས་པ་སྐྱེས་པ་ནི། འཁྲུལ་པ་ཡང་སྲིད་ཀྱི། རྟག་པའི་དོན་ལ་དེ་མི་སྲིད་པས་ནི་ཚད་མ་ཡིན་ནོ། །དངོས་པོ་རྣམས་ཀྱི་ཆོས་ཉིད་མི་རྟག་པ་ཡིན་ཏེ། དེས་ན་ཕྱིན་ཅི་ལོག་མ་ཡིན་ནོ། །འོ་ན་སྒོམས་པའི་ཤེས་པས་བཅད་པའི་དོན་དེ་རྣལ་འབྱོར་པའི་ཤེས་པས་མཐོང་བས་བཅད་པའི་ཡུལ་ཅན་ཚད་མར་མི་རུང་ངོ་ཞེ་ན། དེ་ལྟ་མ་ཡིན་ཏེ་འཇིག་རྟེན་ལས་འདས་པ་སྔར་མ་མྱོང་བའི་ཁྱད་པར་མྱོང་བའི་ཕྱིར་དོན་ཙམ་ལ་ཚད་མ་ཡིན་ནོ། །སྤྱིའི་དོན་ནི་སྔར་མཐོང་བ་ཁོ་ནའོ། །འོ་ན་ཁྱད་པར་ལ་ཕྱིན་ཅི་མ་ལོག་པར་འཇུག་པའི་རྒྱུ་ཅི་ཡིན་ཞེ་ན་ ༼༡༥༧༽ སློབ་དཔོན་ཆོས་མཆོག་ནི། ཡུལ་གྱི་ཕན་འདོགས་པ་ཡིན་པར་བཞེད་ན། དེ་ནི་གོམས་པ་ཙམ་གྱི་ནུས་པ་ལས་སྐྱེ་བ་གྲུབ་པས་གནོད་པ་སླའོ། །དེས་ན་དེ་ཁོ་ན་ཡིད་ལ་བྱེད་པ་ཉིད་རྒྱུ་ཡིན་ནོ། །འདི་ལྟར་དེ་ཁོ་ན་ཡིད་ལ་བྱེད་པ་ནི་དེ་ཁོ་ནའི་ཁྱད་པར་ཇི་ལྟ་བ་བཞིན་གསལ་བ་སྐྱེད་པ་ལ་ནུས་པ་གྲུབ་པ་ཡིན་ཏེ།

མེ་རྟོགས་པ་ནི་དེའི་ཁྱདཔར་མྱོང་བ་ཡང་ནུས་པ་ཡོད་པ་ཡིན་ནོ། །འཇིག་རྟེན་གྱི་དོན་མ་བསྒོམས་པ་སྣ་ཚོགས་ལ་རྗེས་ཐོབ་ཀྱི་ཤེས་པ་ཕྱིན་ཅི་མ་ལོག་པར་འཇུག་པའི་རྒྱུ་ནི་སྒྲིབ་པའི་ས་བོན་བཅོམ་པ་ལས་སྟེ་རྣམ་པར་ཤེས་པ་ཡང་དོན་གྱི་ཆོས་ཉིད་ནི་ཇི་ལྟ་བ་བཞིན་ཡོད་པ་དང༌། དེས་ཇི་ལྟ་བ་བཞིན་གསལ་བ་ཡིན་ནོ། །ལོག་པར་གསལ་བ་ནི་ཤེས་པའི་རང་བཞིན་མ་ཡིན་གྱི། མ་རིག་པའི་ནུས་པའོ། །ནུས་པ་དེ་ཡང་དག་པའི་མཐོང་བས་གསལ་བ་ནི་ངོ་བོ་ཉིད་ཀྱི་ཤེས་པ་དོན་ཕྱིན་ཅི་མ་ལོག་པར་འཇུག་པས་ན་ཚད་མར་གྲུབ་བོ། །དེ་ནི་རྒྱུའི་ཁྱད་པར་རོ། །རང་བཞིན་གྱི་ཁྱད་པར་ཡང་གསལ་བར་སྣང་ལ་རྣམ་པར་རྟོག་པ་མེད་པ་ཉིད་དོ། །ཡུལ་གྱི་ཁྱད་པར་ནི། འཇིག་རྟེན་འདས་པའི་ཤེས་པའི་ཡུལ་ནི་མི་རྟག་པ་ལ་སོགས་པ་དོན་དམ་པའི་དོན་ཡིན་ལ་འཇིག་རྟེན་པའི་ཤེས་པའི་ཡུལ་ནི་ཀུན་རྫོབ་པའི་གཟུགས་ལ་སོགས་པ་སྟེ། དེ་ལ་བལྟོས་ནས་མི་སླུ་བ་ཡིན་པའི་ཕྱིར་རོ། །ཡུལ་ལ་མི་ལྟོས་པར་གོམས་པ་ཙམ་གྱིས་གསལ་བར་སྣང་བའི་དཔེ་ནི་འཇིགས་པ་ལ་སོགས་པ་གོམས་པ་ལས་དེའི་དོན་གསལ་བར་སྣང་བའི་ཤེས་པ་འགྲུབ་པ་བཞིན་ནོ། །རྒྱུ་གོམས་པ་དེ་ཉིད་ཀྱང༌། དམིགས་པ་ ༼༡༥༨༽ དང༌། རྣམ་པ་དང༌། དུས་དང༌། རྒྱུ་བཞིས་སྟེ། སྡུག་བསྔལ་གྱི་བདེན་པ་ལ་སོགས་པ་དང༌། མི་རྟག་པ་ལ་སོགས་པའི་རྣམ་པ་དང༌། སྐྱོ་བ་ཙམ་དང་སྙིང་རྗེའི་རྒྱུས་ཉན་ཐོས་དང་བྱང་ཆུབ་སེམས་དཔའ་བསྒོམས་པ་དང༌། སྲིད་པ་གསུམ་དང་བསྐལ་པ་གྲངས་མེད་པ་གསུམ་ལ་སོགས་པའི་དུས་སོ། །རྣལ་འབྱོར་གྱི་མངོན་སུམ་གྱི་མཚན་ཉིད་གང་ཟག་ལ་སོགས་པ་ལྔས་བསྟན་པའོ། །སྒྲུབ་པར་བྱེད་པའི་ཚད་མ་ཡང་རུང་བ་ཉིད་དང་ངེས་པའོ། །དེ་ལ་མ་འོངས་པ་སྐྱེ་བ་ལ་ནི་རུང་བ་སྒྲུབ་པའི་ཚད་མ་དང༌། འདས་པ་བྱུང་ཟིན་པ་ལ་ནི་ངེས་པའི་ཚད་མ་འཇུག་གོ །དང་པོ་ནི་ཚད་མས་གྲུབ་པའི་མི་རྟག་པ་དང༌། བདག་མེད་པ་ལ་སོགས་པའི་རྣམ་པ་ཅན་གྱི་སེམས་ནི་གོམས་པའི་ཡན་ལག་དང་མ་བྲལ་ན་རབ་ཀྱི་མཐར་ཕྱིན་པ་ཉིད་དུ་འགྲོ་བར་ངེས་ཏེ།

རྟེན་བརྟེན་པ་དང་གོམས་པ་ལས་རང་གི་ངང་གིས་ཁྱད་པར་དུ་འགྲོ་བའི་ཕྱིར་རོ། །འདིར་མི་མཐུན་པའི་ཕྱོགས་གོམས་པའི་ཡན་ལག་དང་མ་བྲལ་བ་ཡང་རབ་ཀྱི་མཐར་མི་འགྲོ་བ་ནི་རྒྱུ་མཚན་ངེས་པ་དང་ལྡན་པ་ཡིན་ཏེ། དེ་ལྟ་མ་ཡིན་ན་ཐམས་ཅད་དེ་ལྟར་ཐལ་བས་འདོད་པ་ལ་སོགས་པ་གོམས་པ་ལ་ཡང་མི་གསལ་བར་འགྱུར་རོ། །དེས་ན་གསལ་བར་མི་འགྱུར་བ་རེས་འགའ་བ་འདི་ནི་རྒྱུ་མཚན་ངེས་པ་ལ་ལྟོས་པ་ཡིན་ནོ། །རྒྱུ་མཚན་ཡང་བྱས་ཟིན་པ་འབད་རྩོལ་ལ་ལྟོས་པ་དང༌། རྟེན་མི་བརྟན་པ་ཁོ་ན་ཡིན་ཏེ། གཞན་བརྟག་པར་མི་ནུས་པའི་ཕྱིར་རོ། །དེ་ཡང་ངང་གིས་འཕེལ་བ་དང༌། རྟེན་བརྟན་པ་དང༌། འགལ་བ་ཡིན་པས་ན་མི་མཐུན་པའི་ཕྱོགས་ཀྱི་ཁྱབ་ ༼༡༥༩༽ བྱེད་དང་གཏན་ཚིགས་འགལ་བས་ཁྱབ་པ་གྲུབ་བོ། །བྱས་ཟིན་པ་ཡང་རྩོལ་བ་ལ་ལྟོས་པ་ཡང་མ་ཡིན་ལ། རྟེན་ཡང་བརྟན་ནི་ཁྱད་པར་དུ་མཐར་ཕྱིན་པར་མི་འགྲོ་བའི་རྒྱུ་མེད་པས་འགྲོ་བ་ཁོ་ནའོ། །དེས་ན། དེའི་ཕྱིར་རིགས་མཐུན་གོམས་པ་ཡིན། །ས་བོན་ལས་འབྱུང་གང་འགྱུར་བ། །བརྩེ་བ་ལ་སོགས་བློ་དེ་དག །གོམས་པར་འགྱུར་ན་ག་ལ་གནས། །ཞེས་བཤད་དོ། །འདིར་མཐའ་གཞན་བཀག་པའི་ངེས་པ་བསྒྲུབ་པར་བྱ་བ་ཡིན་ནོ་ཞེས་བྱ་བ་ནི་རྒྱུ་ཚོགས་པ་ལས་འབྲས་བུ་སྐྱེ་བར་རྗེས་སུ་དཔག་པ་འཆད་པར་འགྱུར་བ་བཞིན་དུ་གཟུང་ངོ༌། །གྲུབ་ཟིན་པ་རྗེས་སུ་དཔོག་པ་ནི། རྗོད་པ་ཡོངས་སུ་དག་པ་ལས་ཤེས་པ་དེ་འདྲ་བ་དཔོག་པའི་ཕྱིར་ཏེ། རྣམ་འགྲེལ་རྒྱན་ནས་བཤད་པ་བཞིན་ནོ། །དེ་ནི་རྣལ་འབྱོར་གྱི་མངོན་སུམ་ཉིད་སྒྲུབ་པའི་ཚད་མའོ། །རྟོག་པ་དང་བྲལ་བ་ཉིད་སྒྲུབ་པའི་ཚད་མ་ནི། གསལ་བར་སྣང་བ་དང་རྟོག་པ་ཉིད་ཕན་ཚུན་ལྡོག་པར་ངེས་པའོ། །དེ་ཡང་རང་གི་ངོ་བོས་ཕན་ཚུན་འགལ་བར་ངེས་པ་དང༌། རྒྱུའི་སྒོ་ནས་ངེས་པའོ། །དང་པོ་ནི་ཕན་ཚུན་སྤངས་པའི་དངོས་འགལ་ཉིད་མངོན་སུམ་གྱི་ངེས་པ་ལས་ཡིན་ཏེ། སྔོན་པོ་དང་སེར་པོ་འགལ་བར་ངེས་པ་ཡང་དངོས་འགལ་མངོན་སུམ་གྱིས་ངེས་པ་ལས་ཡིན་པ་བཞིན་ནོ། །འདི་ནི་རྒྱུའི་སྒོ་ནས་ངེས་པ་ཡིན་ནོ། །ཇི་ལྟར་ཞེ་ན།

མི་གསལ་བ་ཉིད་རྣམ་པར་རྟོག་པ་སྐྱེད་པའི་ནུས་པ་ལས་རྐྱེན་གཞན་ལ་མི་ལྟོས་པར་ངེས་ལ། དེ་ལྟར་ངེས་ན་ཡང་རྣམ་རྟོག་ཐམས་ཅད་ལ་མི་གསལ་བས་ཁྱབ་པ་གྲུབ་སྟེ། གང་ཞིག་གང་གི་ངོ་བོར་གྱུར་པ་གཞན་ལ་ལྟོས་པ་མེད་པ་དེ་ ༼༡༦༠༽ ནི། དེའི་ངོ་བོར་ངེས་པ་ཞེས་བྱ་བའི་རིགས་པས་སོ། །རྒྱུ་གཞན་ལ་མི་ལྟོས་པར་ཇི་ལྟར་ངེས་ཞེ་ན། རྐྱེན་ངེས་པ་ལོག་ཀྱང་མི་ལྡོག་པས་རྣམ་རྟོག་གི་རྒྱུ་ཙམ་ནུས་པར་གྲུབ་པས་སོ། །རྐྱེན་ངེས་པ་ལྡོག་པས་ཀྱང་སད་པའི་གནས་སྐབས་ཀྱི་ལྷན་ཅིག་བྱེད་པ་མེད་ཀྱང༌། རྨི་ལམ་ན་མི་གསལ་བར་རྟོག་པ་སྐྱེ་བས་སོ། །གལ་ཏེ་རྐྱེན་གཞན་གྱི་ནུས་པ་ཡིན་ན། དེའི་ཚེ་གསལ་བར་སྣང་བའི་རྐྱེན་ཚང་བའི་གནས་སྐབས་ན་ཡོད་པའི་རྟོག་པ་མི་གསལ་བ་སྐྱེད་པའི་ནུས་པ་ལས་མ་སྐྱེས་པས་ན་མི་གསལ་བར་སྣང་བ་མེད་པར་ཐལ་ལོ། །དེའི་ཚེ་མི་གསལ་བར་སྣང་བའི་རྐྱེན་ཡོད་ན་ཡིད་ཀྱི་རང་བཞིན་གསལ་བར་སྣང་བ་ཇི་ལྟར་ཡིན། གཉི་གའི་རྐྱེན་ཡོད་ན་ཡང་གཉི་གར་ཡང་ཐལ་བའམ། ཡང་ན་གཉི་གར་ཡང་མི་འགྱུར་རོ། །གསལ་བ་ཡོད་པ་ཡིན་ཞིང་མི་གསལ་བ་མེད་པས་ན། དེའི་ཚེ་མི་གསལ་བར་བྱེད་པའི་རྐྱེན་གཞན་མེད་པར་ངེས་པ་ཁོ་ནའོ། །སད་པའི་གནས་སྐབས་ན་ནི། གསལ་བའི་བློ་ཡོད་ཀྱང་དེ་དབང་པོ་ལས་བྱུང་བ་ཡིན་པས་ན་ཡིད་ཀྱི་ཤེས་པ་ལ་མི་གསལ་བའི་རྐྱེན་མེད་པར་ངེས་པའི་རྒྱུ་མ་ཡིན་ཏེ། ཤེས་པ་གཉིས་ཀྱི་ཚོགས་པ་མི་འདྲ་བའི་ཕྱིར་རོ། །དེས་ན་རྨི་ལམ་གྱི་དྲན་པ་མི་གསལ་བར་ངེས་པས་དེ་ལ་མི་གསལ་བའི་ནུས་པ་རྟོག་པའི་རྒྱུ་ཙམ་ཡིན་པར་གྲུབ་ལ། དེ་ལྟ་ན་ཡང་རྟོག་པ་ཐམས་ཅད་མི་གསལ་བས་ཁྱབ་པ་གྲུབ་བོ། །དེ་ལྟ་མ་ཡིན་ན་རང་གི་ངོ་བོས་ཕན་ཚུན་སྤངས་པ་ངེས་པ་ལ་རྨི་ལམ་གྱི་དྲན་པ་མི་གསལ་བར་གྲུབ་པ་ཡན་ལག་མ་ཡིན་ལ། གཅིག་འགོག་པས་ན་ལྷན་ཅིག་མི་གནས་པའི་འགལ་བ་ཉིད་ངེས་པར་བྱེད་པ་ཡང་འདི་མ་ཡིན་ནོ། །དེས་ན་སློབ་དཔོན་ཆོས་ ༼༡༦༡༽ མཆོག་གི་སྔོན་མཐོང་བ་ཡུལ་ཅན་ལ་ནི་ད་ལྟར་གསལ་བར་མི་སྣང་བས་ཁྱབ་ལ་གསལ་བར་སྣང་བ་ནི་ད་ལྟ་བར་སྣང་བ་ཡིན་པས།

འགལ་བས་ཁྱབ་པ་དམིགས་པ་ལས་དྲན་པ་ཐམས་ཅད་མི་གསལ་བས་ཁྱབ་པ་ངེས་པར་བྱ་བ་ཡིན་ལ། འདི་ནི་ལོག་པར་རྟོགས་པ་སེལ་བ་ཙམ་ཡིན་གྱི། དངོས་སུ་ཁྱབ་པ་ངེས་པར་བྱེད་པའི་ཚད་མ་ནི་མ་ཡིན་ནོ་ཞེས་བྱ་བ་སྟེ་དེ་འཁྲུལ་པར་རྟོགས་པར་བྱ་བའོ། །གཞན་ཡང་རྨི་ལམ་དྲན་པ་མི་གསལ་བར་འབྲས་བུ་དྲན་པ་ལས་རྗེས་སུ་དཔོག་པར་བརྗོད་པ་ཡང་འཁྲུལ་པར་བལྟའོ། །དེས་ན་དེ་ནི་མངོན་སུམ་ཁོ་ནས་ངེས་པ་ཡིན་ཏེ། དྲན་པ་ནི་མངོན་སུམ་གྱི་བྱེད་པ་ཡིན་ནོ། །དེ་ལྟ་མ་ཡིན་ན་མཐོང་མ་ཐག་དུ་དྲན་པ་ལས་མྱོང་བ་དཔོག་པར་ཐལ་ལོ། །དེ་ལྟ་ན་ནི་དྲན་དང་མྱོང་བའི་འབྲེལ་པ་འཛིན་པའི་རྗེས་སུ་དཔག་པ་ཐུག་པ་མེད་པར་འགྱུར་ཏེ། རྒྱུ་འབྲས་ནི་གཉི་ག་ངེས་པས་འཛིན་པ་ཡིན་ལ། དེའང་རྗེས་སུ་དཔག་པ་ཡིན་པས་སོ། །འདི་ནི་ཐ་སྙད་སྒྲུབ་པར་ཡང་མི་འཐད་དེ། ཐ་སྙད་ནི་དྲན་པ་ཁོ་ན་ཡིན་པའི་ཕྱིར་རོ། །དེ་ལྟ་མ་ཡིན་ན་ཐ་སྙད་ལས་ཀྱང་ཐ་སྙད་དཔོག་པས་ཐུག་པ་མེད་པར་ཐལ་བའི་ཕྱིར་རོ། །སྤྲོས་བཤད་ལྷག་མ་ནི་འགྲེལ་བཤད་ཉིད་ནས་གསལ་ལོ། །རྣལ་འབྱོར་མངོན་སུམ་མོ། །འཁྲུལ་པ་དབང་པོ་བ་ཉིད་དུ་རིགས་པས་གྲུབ་པ་ལ་དང་པོ་ཡོད་ན། ཡོད་པའི་ཕྱིར་ཞེས་བྱ་བའོ། །གལ་ཏེ་འདི་ནི་མ་གྲུབ་སྟེ། དབང་པོ་ཡོད་ན་ཡོད་པ་གཏན་ཚིགས་ཡིན་ན་དེ་མི་འགྲུབ་སྟེ། དབང་པོ་ལས་ནི་དངོས་སུ་ཟླ་བ་གཅིག་ཏུ་སྣང་བ། དེ་ལས་ནི་ཟླ་བ་གཉིས་སུ་སྣང་བ་ཡིན་པའི་ཕྱིར་རོ། །དེ་སྟེ་ཡོད་ན་ཡོད་པ་ཙམ་མམ་བརྒྱུད་ནས་ཡོད་པ་གཏན་ ༼༡༦༢༽ ཚིགས་ཡིན་ཏེ་དེའི་ཚེ་མ་ངེས་ཏེ། དབང་པོའི་ཤེས་པ་མ་ཡིན་པ་ཉིད་དུ་འུ་ཅག་གཉི་ག་འདོད་པ་ལ་ཞུགས་པའི་ཕྱིར་རོ་ཞེ་ན། རེ་ཤིག་བརྒྱུད་པ་སྤྱི་ཙམ་ནི་གཏན་ཚིགས་མ་ཡིན་ནོ། །དངོས་ཀྱི་ཕྱོགས་མ་གྲུབ་པ་ཡང་མ་ཡིན་ཏེ། འདི་ལྟར་ཟླ་བའི་རྣམ་པ་ཅན་དུ་ངེས་པར་མཚོན་པ་ཉིད། བརྒྱུད་ནས་དབང་པོ་ལས་བྱུང་བ་ཡིན་ན་ཉམས་སུ་མྱོང་བས་གནོད་དོ། །བར་ཆོད་མ་དམིགས་པས་དང་བར་ཆོད་མ་དམིགས་པ་གཞན་དུ་མི་འཐད་པས་སོ། །ཟླ་བའི་རྣམ་པ་ཅན་དབང་པོ་ལས་བྱུང་བ་ཡིན་ལ་འཁྲུལ་པ་ནི་གྲངས་ཙམ་རྣམ་པ་གཞན་དུ་རྟོགས་པ་ཡིན་པས་དངོས་སུ་དབང་པོའི་འབྲས་བུ་མ་ཡིན་ནོ། །འོ་ན་ཟླ་བའི་རྣམ་པ་ཅན་ཉིད་གཉིས་ཀྱི་རྣམ་པར་རྟོགས་པར་འགལ་ཏེ།

གྲངས་ཙམ་སྒྲོ་འདོགས་པས་ནི་རྣམ་པ་ཉིད་དུ་མ་སྣང་བར་མ་མཐོང་བའི་ཕྱིར་རོ། །གཞན་ཡང་འཁྲུལ་པ་དངོས་སུ་དབང་པོའི་འབྲས་བུ་མ་ཡིན་ན། འཁྲུལ་པའི་རྒྱུ་མཚན་མི་འཐད་དོ། །དབང་པོ་ཉིད་འཁྲུལ་པའི་རྒྱུ་ཡིན་ན། དངོས་སུ་དབང་པོས་བསྐྱེད་པ་ཡང་འཁྲུལ་པར་ཐལ་བའི་ཕྱིར་དང༌། དབང་པོའི་ཤེས་པ་རྒྱུ་མཚན་ཉིད་ཡིན་པ་ཡང་མི་འཐད་པས་ཏེ། དེ་ནི་མཐོང་བ་དང་དེ་འདྲ་བ་ཁོ་ན་ལ་ངེས་པ་སྐྱེད་པ་མཐོང་བའི་ཕྱིར་ལ། ཟླ་བ་གཉིས་སུ་ངེས་པ་ནི་དེ་གཉི་གར་ཡང་མི་འཐད་པའི་ཕྱིར་རོ། །གཞན་ཡང་གསལ་བར་སྣང་བ་འགལ་ཏེ། །དེ་ལ་རྣམ་པར་རྟོག་པ་ནི་རྟགས་སུ་མི་གསལ་བར་སྣང་བའི་ཕྱིར་རོ། །མི་གསལ་བར་སྣང་བ་ཡང་གསལ་བར་སྣང་བ་དང་གཅིག་ཏུ་བསྲེས་པས་དེ་ལྟར་མཚོན་པ་ཡང་མ་ཡིན་ཏེ། སྣང་ ༼༡༦༣༽ བ་དང་བརྟག་པར་བྱ་བ་འདྲ་ན་དེར་འགྱུར་གྱི་འདིར་ནི་གཅིག་དང་གཉིས་རྣམ་པར་མི་མཐུན་པའི་ཕྱིར་རོ། །དེ་ལྟར་ན་ཟླ་བའི་རྣམ་པ་ཅན་ཉིད་དངོས་ཀྱི་འབྲས་བུ་མ་ཡིན་ན། མྱོང་བས་གནོད་པ་དང་དེ་ལ་གྲངས་གཞན་རྟོག་པ་ཙམ་འཁྲུལ་པ་ཡིན་ན། ཟླ་བའི་རྣམ་པ་ཡུལ་ཐ་དད་པར་སྣང་བར་གུས་པས་མི་འཐད་པ་དང༌། དངོས་སུ་དབང་པོའི་འབྲས་བུ་མ་ཡིན་ན་འཁྲུལ་པའི་རྒྱུ་མཚན་མི་འཐད་པ་དང༌། རྟོག་པ་འཁྲུལ་པར་ཁས་ལེན་ན་གསལ་བར་སྣང་བས་གནོད་པ་སྟེ། བཞིའོ། །མངོན་སུམ་ལྟར་སྣང་བའོ། །ཚད་མ་དང་འབྲས་བུ་ནི་ཕྱིའི་དོན་དང༌། ཤེས་བྱ་ནང་གི་ཚུལ་གཉིས་སོ། །དང་པོ་ནི་ཕྱི་དོན་སྨྲ་བའི་ལུགས་ཀྱི་རྗེས་སུ་འབྲངས་པ་དང༌། ཇི་ལྟར་འཐད་པ་བཞིན་རྣམ་པར་བཞག་པའོ། །འདི་ནི་རྣམ་པར་དང་བཅས་པའི་ལྟ་བ་སྒྲུབ་པའི་ཕྱིར་ཉེ་བར་འགོད་དོ། །རེ་རེ་ལ་ཡང་རྣམ་པ་བཞིས་བསམ་སྟེ། ཚད་མའི་དོན་དཔྱད་པ་དང༌། འབྲས་བུའི་དོན་དཔྱད་པ་དང༌། གཞལ་བྱའི་རང་བཞིན་དཔྱད་པ་དང༌། བསྒྲུབ་བྱ་སྒྲུབ་བྱེད་ཀྱི་ཚུལ་དཔྱད་པའོ། །དང་པོ་ནི་ཅི་དོན་འདྲ་བ་ཚད་མའི་མཚན་ཉིད་ཡིན་ནམ། འོན་ཏེ་མཚོན་བྱ་ཡིན་ནམ།

དེ་སྟེ་གཉི་ག་མ་ཡིན། དང་པོ་ལྟར་ན་མི་རུང་སྟེ། མི་སླུ་བ་དང་མ་རྟོགས་པ་གསལ་བར་བྱེད་པ་ཁོ་ན་མཚན་ཉིད་ཡིན་པའི་ཕྱིར་རོ། །གལ་ཏེ་འདྲ་བ་མཚན་ཉིད་ཡིན་ན་དེའི་ཚེ་མི་རྟོགས་པ་རྟོགས་པར་བྱེད་པ་དང༌། མི་སླུ་བ་དང་གཅིག་ཏུ་འགྱུར་རོ། །དེ་ལྟ་ན་དེ་གཉིས་ཀྱིས་ཚད་མ་ཉིད་དུ་མཚོན་པ་ལྟར་འདྲ་བས་ཀྱང་མཚོན་པའམ་ ༼༡༦༤༽ འདྲ་བ་རྟོགས་པའི་སྒྲུབ་བྱེད་ཡིན་པ་ལྟར་དེ་དག་ཀྱང་འགྱུར་རོ། །འདྲ་བས་ནི་མཚོན་པར་མི་ནུས་ཏེ། ཧ་ཅང་ཁྱབ་དང་མ་ཁྱབ་པའི་ཕྱིར་རོ། །ཧ་ཅང་ཁྱབ་པ་ནི་ཤེས་པ་ཐམས་ཅད་ལ་འདྲ་བ་ཡོད་པས་ཁྱད་པར་མེད་པར་ཐལ་ལོ། །གལ་ཏེ་དོན་གྱི་རྣམ་པ་ཙམ་ནི་འདྲ་བ་མ་ཡིན་ཏེ། དོན་དང་མཐུན་པའི་རྣམ་པ་འདྲ་བ་ཡིན་པའི་ཕྱིར་རོ་ཞེ་ན། དེ་ལྟར་ན་འོ་ན་དྲན་པ་དང་སྣང་བ་ལ་མ་ངེས་པའི་འདྲ་བས་ཧ་ཅང་ཁྱབ་པ་མི་ལྡོག་གོ །མ་ཁྱབ་པ་ནི་རང་རིག་པའི་ཚད་མ་ལ་འདྲ་བ་མེད་ཀྱང་ཚད་མ་ཡིན་པའི་ཕྱིར་རོ། །དེས་ན་འདྲ་བས་ཚད་མར་མཚོན་པར་མི་འཐད་དོ། །མི་སླུ་བ་དང་མ་རྟོགས་པ་རྟོགས་པ་དག་ནི་དོན་རྟོགས་པའི་སྒྲུབ་བྱེད་ཀྱང་མ་ཡིན་ཏེ། མ་རྟོགས་པ་རྟོགས་པ་ནྀ་རྟོགས་པ་བསྒྲུབ་བྱ་ཉིད་དུ་འདུས་པའི་ཕྱིར་དང༌། མི་སླུ་བ་ཡང་རྟོགས་པ་ལ་བལྟོས་ནས་བཞག་པའི་ཕྱིར་ཏེ། རྟོགས་པའི་དོན་ཐོབ་པར་བྱེད་པའི་ནུས་པའམ། མི་སླུ་བ་དང་ལྡན་པའི་ཡུལ་རྟོགས་ཏེ། ཕྱོགས་གཉི་ག་ལྟར་ཡང་རྟོགས་པ་དང་ཕན་ཚུན་བརྟེན་པར་ཐལ་བའི་ཕྱིར་རོ། །དེས་ན་དེ་དག་ནི་རྟོགས་པའི་སྒྲུབ་བྱེད་མ་ཡིན་ནོ། །དེས་ན་མཚན་ཉིད་པ་མ་ཡིན་ནོ། །འདྲ་བ་ནི་མཚན་ཉིད་ཀྱིས་མཚོན་པར་བྱ་བ་ཡང་མ་ཡིན་ཏེ། དེ་ལྟར་གྲུབ་ན་དེ་དག་གིས་འདྲ་བ་མཚོན་པར་བྱ་བའམ། དེ་དག་གིས་མཚོན་པར་བྱས་པས་རྟོགས་པའི་འབྲས་བུ་སྒྲུབ་པར་འགྱུར་རོ། །དང་པོ་ལྟར་ནི་མི་འཐད་དེ། མི་སླུ་བས་འདྲ་བ་མཚོན་པར་བྱེད་ན། ཧ་ཅང་ཁྱབ་པ་དང་མ་ཁྱབ་པའི་ཕྱིར་ཏེ། རང་རིག་པ་འདྲ་བ་མེད་པ་ལ་མི་སླུ་བ་ཡོད་པས་སམ།

ལོག་པའི་ཤེས་པ་ལ་སོགས་པའི་འདྲ་བ་ལ་མི་སླུ་བ་ལ་སོགས་པས་མ་ཁྱབ་པས་སོ། །དེས་དེ་ ༼༡༦༥༽ དག་གི་མཚོན་བྱ་མ་ཡིན་ནོ། །མི་སླུ་བ་ལ་སོགས་པས་མཚོན་པར་བྱ་བའི་ཚད་མ་ཉིད་ཀྱིས་ནི་རྟོགས་པ་སྒྲུབ་པ་ཡང་མ་ཡིན་ཏེ། ཕན་ཚུན་བརྟེན་པར་ཐལ་བའི་ཕྱིར་རོ། །རྟོགས་པ་ལ་བལྟོས་ནས་མི་སླུ་བ་ལ་སོགས་པས་མཚོན་པར་བྱ་བར་གནས་ལ་དེས་ཀྱང་རྟོགས་པ་སྒྲུབ་པའི་ཕྱིར་རོ། །ཡང་ན་ནི་གཉི་ག་མ་གྲུབ་པ་མ་ཡིན་ཏེ། རང་གི་ངོ་བོ་མེད་པའི་ཕྱིར་རོ། །འདི་ལྟར་རྟོགས་པ་ནི་རང་གི་ངོ་བོ་ཅན་མ་ཡིན་ཏེ། འདྲ་བས་མཚོན་པར་བྱས་པ་བདག་ཉིད་གནས་པའི་ཕྱིར་རོ། །དེ་ཡང་རང་གི་མཚོན་པར་བྱེད་པ་ལ་ལྟོས་པ་ན་གང་ཞིག་སྒྲུབ་བྱེད་དུ་རྟག གྲུབ་པའི་ཆོས་ནི་མ་གྲུབ་པའི་སྒྲུབ་བྱེད་དུ་སྲིད་ཀྱི། གཉི་ག་མ་གྲུབ་པ་ལ་ནི་དེ་མེད་དོ། །དེས་ན་མཚོན་བྱ་ཡང་མ་ཡིན་ནོ། །གཉི་ག་མ་ཡིན་པ་ལ་ཚད་མའི་སྒྲ་འཇུག་ན་ནི། ཚད་མའི་སྒྲ་རྒྱུ་མཚན་མེད་པ་ཅན་དུ་ཐལ་ལོ། །དེའི་མཚན་ཉིད་དམ་དེའི་མཚོན་པར་བྱ་བ་མེད་བཞིན་དུ་འཇུག་པའི་མིང་ནི་རྒྱུ་མཚན་ཅན་མ་ཡིན་ནོ། །གལ་ཏེ་འདྲ་བ་ལ་དེ་ལྟར་བརྡར་གྲགས་པས་འཇུག་པའི་རྒྱུ་མཚན་ཡིན་ན་ནི་ཟླ་བ་ལྟར་གཞན་དེ་མ་ཡིན་པ་ལ་ཡང་མི་འདོད་པར་ཐལ་ལོ། །སྒྲུབ་པར་བྱེད་པ་ཙམ་ལ་གྲགས་ན་ཡང་མེ་ཚ་བ་དང་བ་ལང་གི་ནོག་དང་ལྡན་པ་ལ་སོགས་པ་ལ་ཡང་དེར་འགྱུར་རོ། །དེས་ན་གཉི་ག་མ་ཡིན་པ་ཡང་དེ་མི་འཐད་དོ་ཞེ་ན། འཐད་དེ་མཚན་ཉིད་ཀྱི་གཞི་ལ་ཚད་མར་ཁས་ལེན་པའི་ཕྱིར། དེ་ལྟར་ན་འཇིག་རྟེན་ན་གྲགས་པ་ཁོ་ན་སྟེ་མེའི་མཚན་ཉིད་གང་ལ་ཡོད་པ་དེ་ལ་ནི་མེའོ་ཞེའམ། ཆུའི་མཚན་ཉིད་གང་ལ་ཡོད་པ་ལ་ཆུའོ་ཞེས་མཚན་གཞི་ལ་དེའི་མིང་གྲགས་སོ། །མཚན་གཞི་དང་མཚན་ཉིད་ལ་ནི་ཁྱབ་ཆེས་ 

༼༡༦༦༽ པ་དང༌། མ་ཁྱབ་པ་ལ་སོགས་པའི་རྟོག་པ་ཡང་མི་འཇུག་སྟེ། དུ་བ་གཏན་ཚིགས་ཀྱི་མཚན་གཞི་ཡིན་ཀྱང་ཕྱོགས་ཀྱི་ཆོས་ལ་སོགས་པ་དང་མ་ཁྱབ་པ་དང་ཧ་ཅང་ཁྱབ་པའི་མི་སེམས་པའི་ཕྱིར་རོ། །ཡང་ན་འཇལ་བར་བྱེད་པའི་བྱེད་པ་ནི་ཚད་མ་ཡིན་ནོ། །གལ་ཏེ་མཚན་ཉིད་ཀྱི་ཡུལ་ནི་རིག་པའི་རང་བཞིན་ནམ། ཡང་ན་དོན་རྟོགས་པའམ། མངོན་སུམ་དང་རྗེས་སུ་དཔག་པ་མ་ཡིན་ནམ་ཞེ་ན། རིག་པ་ཙམ་ནི་ཡུལ་ངེས་པ་ལ་ལྟོས་པའི་ཚད་མའི་མཚན་ཉིད་ཀྱི་ཡུལ་དུ་མི་འཐད་དོ། །དོན་རྟོགས་པ་ཡང་བརྟགས་པ་ཉིད་ཀྱིས་དེའི་ཡུལ་མ་ཡིན་ནོ། །མངོན་སུམ་དང་རྗེས་སུ་དཔག་པ་ཡང་འདྲ་བ་ཁྱད་པར་ཅན་ཁོ་ན་ཡིན་ཏེ། །མངོན་སུམ་གྱི་མཚན་ཉིད་དང་ལྡན་པའི་འདྲ་བ་ནི་མངོན་སུམ་དང་རྗེས་སུ་དཔག་པའི་མཚན་ཉིད་དང་ལྡན་པའི་འདྲ་བ་ནི། རྗེས་དཔག་ཡིན་པས་སོ། །གལ་ཏེ་འདྲ་བ་མཚན་གཞི་ཡིན་ན། མཚན་ཉིད་དུ་ཇི་ལྟར་འགྱུར་ཏེ། མཚན་གཞི་ནི་ཆོས་ཅན་ཡིན་ལ། མཚན་ཉིད་ནི་ཆོས་ཡིན་པས་ཆོས་ཅན་ནི་ཆོས་སུ་འགྱུར་བ་མི་འཐད་དོ་ཞེ་ན། མ་ཡིན་ཏེ། གཞན་གྱི་ཆོས་གཞན་གྱི་ཆོས་ཅན་དུ་མི་འགལ་བའི་ཕྱིར་ཏེ། མི་སླུ་བའི་མཚན་ཉིད་ཀྱི་གཞི་ཁོ་ན་རྟོགས་པ་འགྲུབ་པའི་མཚན་ཉིད་ཡིན་པ་ན་རིག་པའི་རང་བཞིན་མཚན་གཞིར་གྱུར་པའི་ཆོས་ཡིན་པས་མི་འགལ་ལོ། །དེས་ན་འདྲ་བ་ཁོ་ན་མཚན་ཉིད་ཀྱི་ཡུལ་ཡིན་ནོ། །དེས་ནི་ཚད་མའི་དོན་དཔྱད་པའོ། །འབྲས་བུའི་དོན་ཅི་ཡིན་ཞེ་ན། མཚན་ཉིད་ཀྱི་ཡུལ་དེ་ལས་དེའི་ལས་ལ་ལྟོས་པའི་བྱ་བ་སྟེ། དེའི་དབང་གིས་འགྲུབ་པའི་ཆོས་ཡིན་ནོ། །དེའང་རང་གི་ངོ་བོར་གྱུར་པའི་དོན་རྟོགས་པ་སྟེ། འདྲ་བའི་བྱེད་པ་ནི་ ༼༡༦༧༽ རྟོགས་པ་ཡིན་ནོ། །ཡང་ན་བྱེད་པའི་བྱ་བ་སྟེ། བྱེད་པ་འདི་ལ་འབྲས་བུ་རྟོགས་པ་གནས་པ་ཡིན་ནོ་ཞེས་བྱ་བའི་དོན་ཏོ། །བསྒྲུབ་བྱ་དང་སྒྲུབ་བྱེད་ཀྱི་དོན་དཔྱད་པ་ནི། བརྒལ་བ་དང༌། ལན་དང༌། ངེས་བྱེད་དང༌། ཐལ་བ་སྤང་བ་བཞིས་ངེས་པར་བྱའོ། །དང་པོ་བརྒལ་བ་ནི་ཅི་བསྐྱེད་བྱ་སྐྱེད་བྱེད་ཡིན་པས་སམ།

འོན་ཏེ་སྒྲ་དང་དོན་བཞིན་དུ་ཡུལ་དང་ཡུལ་ཅན་ཡིན་པས་སམ། འོན་ཏེ་གཏན་ཚིགས་དང་བསྒྲུབ་བྱ་ཡིན་པས་སམ། འོན་ཏེ་མཚོན་བྱ་མཚོན་བྱེད་ཡིན་པས། དེ་ལ་བྱ་བ་དང་བྱེད་པ་ནི་གཉིས་ཏེ། བསྐྱེད་བྱ་སྐྱེད་བྱེད་དང་རྣམ་པ་གཞག་འཇོག་གོ །དང་པོ་ནི་དང་པོ་གཅིག་ཡིན་ལ། གཉིས་པ་རྣམ་པར་གཞག་འཇོག་ནི་རྣམ་པར་རྟོག་པ་ལྷག་མ་གསུམ་གྱིས་བསྟན་ཏོ། །རེ་ཤིག་བསྐྱེད་བྱ་སྐྱེད་བྱེད་ནི་མ་ཡིན་ཏེ། བདག་གཅིག་ལ་འགལ་བའི་ཕྱིར་རོ། །ཡུལ་དང་ཡུལ་ཅན་ཡང་མ་ཡིན་ཏེ། ཚད་མའི་འབྲས་བུ་ཤེས་བྱར་ཐལ་བའི་ཕྱིར་རོ། །གཏན་ཚིགས་དང་བསྒྲུབ་བྱ་ཡང་མ་ཡིན་ཏེ། གཏན་ཚིགས་མ་གྲུབ་པ་དང་སྔོན་པོར་སྣང་བ་ཙམ་གྲུབ་ཀྱང་ཡུལ་མེད་པའི་ཕྱིར་རོ། །དངོས་པོ་སྒྲུབ་ན་རྟོགས་པ་ཐ་སྙད་ཡིན་པ་དང༌། ཐ་སྙད་གྲུབ་ཟིན་པའི་ཕྱིར་ཏེ། མ་སྤྱད་པའི་བློ་ཅན་ཐམས་ཅད་ཀྱང་ཤེས་པས་དོན་རྟོགས་པར་འདོད་པའི་ཕྱིར་རོ། །བཞི་པ་མཚན་ཉིད་དང་མཚོན་བྱ་ཡིན་ན་ཡང་རྣམ་པར་རྟོག་པ་བཞི་སྟེ། མཚན་ཉིད་ཀྱིས་མཚོན་བྱ་གོ་བར་བྱེད་དམ། འོན་ཏེ་མི་བྱེད། མཚན་ཉིད་དང་མཚོན་བྱ་ཆོས་ཐ་དད་པར་གྲུབ་པའམ། འོན་ཏེ་གཅིག་ཅེས་བྱ་བའོ། །དེ་ལ་དང་པོ་ལྟར་ན་ནི་གཏན་ཚིགས་ཁོ་ནར་ཐལ་ཏེ། འབྲེལ་པ་གཞན་ལས་འབྲེལ་པ་ཅན་གཞན་དུ་གྲུབ་ན། དེ་ནི་ ༼༡༦༨༽ གཏན་ཚིགས་ཀྱི་མཚན་ཉིད་དང་ལྡན་པའི་ཕྱིར་དང༌། མ་འབྲེལ་པས་གཞན་གོ་བར་མི་ནུས་པའི་ཕྱིར་རོ། །དེ་ལ་ཡང་ཉེས་པ་བརྗོད་མ་ཐག་པ་ཡིན་ནོ། །གོ་བར་མི་བྱེད་ན་མཚན་ཉིད་མ་ཡིན་ཏེ། ཐམས་ཅད་ཐམས་ཅད་ཀྱི་མཚན་ཉིད་དུ་ཐལ་བའི་ཕྱིར་རོ། །གསུམ་པ་ཐ་དད་པར་གྲུབ་ན་ནི། དེའི་ཚེ་མཚན་ཉིད་དང་མཚོན་བྱ་ཡོད་པ་མ་ཡིན་ཏེ། བྱས་པ་དང་མི་རྟག་པ་བཞིན་ནོ། །ཡང་ན་ཕན་ཚུན་གཉི་གས་གཉི་ག་ཅི་སྟེ་མི་མཚོན་ཏེ་དེས་ན་འཆལ་བར་ཐལ་ལོ། །ཡང་ན་ཐུག་པ་མེད་པར་འགྱུར་ཏེ། མཚོན་པར་བྱེད་པ་ཡང་མཚོན་བྱེད་གཞན་བརྟག་པར་བྱ་བའི་ཕྱིར་རོ། །བཞི་པ་གཅིག་ན་ཡང་རྣམ་གྲངས་པར་ཐལ་ཏེ་རྟ་དང་གོ་རུ་བཞིན་ནོ། །དེས་ན་བསྒྲུབ་བྱ་སྒྲུབ་བྱེད་ཀྱི་ཆོས་མི་འཐད་དོ། །ཞེ་ན་ཞེས་དགོལ་བ་དགོད་པའོ། །ལན་ནི་བསྐྱེད་བྱ་སྐྱེད་བྱེད་དང༌།

ཡུལ་དང༌། ཡུལ་ཅན་དང༌། གོ་བྱ་གོ་བྱེད་ནི་ཁས་མི་ལེན་ཏོ། །མཚོན་བྱ་མཚོན་བྱེད་ཀྱི་དོན་ཡང་རྣམ་པར་རྟོག་པ་བཞིས་བརྟགས་པ་དེ་ལྟར་ནི་ཁས་མི་ལེན་གྱི། འོན་ཀྱང་རྣམ་པ་གཞན་དུའོ། །ཇི་ལྟར་ཞེ་ན། མཚན་ཉིད་ནི་འདོགས་པའི་རྒྱུ་མཚན་ཡིན་ལ། མཚོན་བྱ་ནི་བཏགས་པའི་ཆོས་ཡིན་ཏེ། དེས་ན་གོ་བྱེད་ཀྱང་མ་ཡིན་ལ། གོ་བྱེད་མ་ཡིན་པ་མཚན་ཉིད་ཁས་བླངས་པ་ལ་ཧ་ཅང་ཐལ་བ་ཡང་མེད་དོ། །ཐ་དད་པ་ལ་བརྗོད་པའི་ཉེས་པ་ཡང་ཆོས་ཐ་དད་པ་འདྲ་ལྟ་གཉིས་གྲུབ་ན་འཆོལ་བ་དང་ཐུག་པ་མེད་པར་འགྱུར་བ་བདེན་ཡང༌། འདིར་ནི་གཅིག་བཏགས་པར་ཡོད་པ་དང༌། གཞན་ནི་རྫས་སུ་ཡོད་པར་འདོགས་པས་ཉེས་པ་མེད་དོ། །ཐ་མི་དད་པར་ཁས་ ༼༡༦༩༽ བླངས་ན་རྣམ་གྲངས་པར་འགྱུར་བ་ཞིག་ན། ད་ལྟ་ནི་ཆོས་ཐ་དད་པ་གཉིས་རྫས་ཡོད་དང་བཏགས་ཡོད་ཡིན་པས་ཉེས་པ་མེད་དེ། དེས་ན་རྫས་སུ་ཡོད་པའི་འདྲ་བ་ལ་བརྟེན་ནས་རྟོགས་པར་འདོགས་ཀྱི་རྣམ་པ་དང་བཅས་པའི་ཚུལ་ལ་དོན་རིག་པ་རྫས་སུ་ཡོད་པ་ནི་མ་ཡིན་ཏེ། ཤེས་པ་རྣམ་བཅས་ཕྱོགས་ལ་ནི། །དངོས་སུ་དེ་དག་མི་སྲིད་ཀྱང༌། །དེ་དང་གཟུགས་བརྙན་འདྲ་བས་ན། །གདགས་པ་ཙམ་གྱིས་ཚོར་བར་རུང༌། །ཞེས་བཤད་པ་ལྟར་ཡིན་ནོ། །དེའི་ལན་ནོ། །དོན་འདི་ལ་ངེས་པར་བྱེད་པ་ཅི་ཡོད་ཅེ་ན། རེ་ཤིག་འདྲ་བ་རྫས་སུ་ཡོད་པ་ལ་བརྟེན་ནས་རྟོགས་པ་ཉེ་བར་འདོགས་པ་མ་ཡིན་ན། དེའི་ཚེ་གཉི་ག་རྫས་སུ་ཡོད་པ་མཚུངས་པས་རྟོགས་པ་འདྲ་བས་འཇོག་པ་མི་འཐད་དོ། །ཡང་ན་ནི་འདྲ་བ་ཡང་རྟོགས་པས་ཅི་སྟེ་མི་འཇོག གཞན་ཡང་འདྲ་བ་ཡང་རྣམ་པར་འཇོག་པ་གཞན་ལ་ལྟོས་ན་ཐུག་པ་མེད་དོ། །དེས་ན་གཉི་ག་རྫས་སུ་ཡོད་པ་ནི་མ་ཡིན་གྱི། འདྲ་བ་ལ་བརྟེན་ནས་རྟོགས་པ་ཉེ་བར་འདོགས་པ་ཡིན་ནོ་ཞེས་ངེས་པར་བྱའོ། །དེ་ནི་ངེས་པར་བྱེད་པའོ། །གལ་ཏེ་ཡོད་པ་ལ་བརྟེན་ནས་མེད་པ་ཉེ་བར་འདོགས་ན། དེའི་ཚེ་བདག་ལ་སོགས་པ་ཡང་འདྲ་བས་ཅི་ལྟར་མི་འཇོག་སྟེ། རྟོགས་པ་དང་ཉེ་བ་མེད་པའི་ཕྱིར་རོ། །ཡོད་ན་གཉི་ག་ཡོད་ན་དངོས་པོར་ཐལ་ལོ། །དེས་ན་དངོས་པོ་ལས་དངོས་པོ་མེད་པ་ཅན་དུ་འཇོག་པ་མི་འཐད་དོ། །གཞན་ཡང་དངོས་པོ་དང་དངོས་པོ་མེད་པ་ནི་གཅིག་པར་འགལ་བས་ཚད་མ་དང་འབྲས་བུ་བདག་ཉིད་གཅིག་པར་དམ་བཅས་པ་ལ་གནོད་པར་འགྱུར་རོ། །

༼༡༧༠༽ དེས་ན་ངེས་པར་མེད་པ་ཐལ་བ་དང༌། བདག་ཉིད་གཅིག་པ་མེད་པར་ཐལ་བ་འདི་སྤང་བར་བྱའོ་ཞེ་ན། དངོས་པོ་ཉེ་བ་མེད་ཀྱང་ཤེས་པ་ཉེ་བ་ནི་དགག་ཏུ་མེད་དེ། དངོས་པོ་ཡོད་པའི་ཕྱིར་རོ། །དེས་ན་དབྱིབས་དངོས་པོ་མེད་ལ་རི་བོང་གི་རྭ་ཡང་དངོས་པོ་མེད་མོད་ཀྱང་ཁ་དོག་མཐོང་བ་ལས་དབྱིབས་སུ་སྒྲོ་འདོགས་པ་ནི་འཇུག་ཅིང་རི་བོང་གི་རྭའི་སྒྲོ་འདོགས་པ་ནི་མི་འཇུག་པ་ལྟར། འདྲ་བ་ཉམས་སུ་མྱོང་བ་ལས་ཀྱང་རྟོགས་པའི་སྒྲོ་འདོགས་པ་ནི་འཇུག་གི བདག་གི་སྒྲོ་འདོགས་པ་མི་འཇུག་པ་ནི་མྱོང་བའི་ནུས་པ་ངེས་པའི་ཕྱིར་རོ། །དེས་ན་ངེས་པ་མེད་པར་ཐལ་བ་མ་ཡིན་ནོ། །བདག་ཉིད་མི་གཅིག་པ་ཡང་མ་ཡིན་ཏེ། རྟོགས་པ་མཚོན་པ་དངོས་པོ་མེད་ཀྱང༌། ཉེ་བར་བཏགས་པའི་ཆོས་ནི་དངོས་པོ་ཁོ་ནའི་ཆོས་ཡིན་ཏེ། སེང་གེ་མཚན་ཉིད་པ་མི་མ་ཡིན་ཡང༌། ཉེ་བར་བཏགས་པ་ནི་མིའི་དངོས་པོ་ཉིད་ཡིན་པ་བཞིན་ནོ། །ཧ་ཅང་ཁྱབ་པ་སྤང་བའོ། །འདི་གཞལ་དཔྱད་པ་ནི་རྣམ་པར་འཇོག་པར་བྱེད་པའི་ཕྱི་རོལ་ཉིད་ཡིན་ཏེ། དེས་ངེས་པར་བྱ་བ་ཡིན་པའི་ཕྱིར་རོ། །དེའང་རྣམ་པའི་རྒྱུའམ་དེ་དང་གཅིག་ཏུ་ལྷག་པར་ཞེན་པ་བྱས་པའི་དངོས་པོ་གཞན་ཡང་ཡིན་ཏེ། གཉི་ག་འདྲ་བའི་དབང་གིས་རྟོགས་པར་རྣམ་པར་གཞག་པར་བྱ་བའི་ཕྱིར་རོ། །དེ་ཡང་རྗེས་སུ་མཐུན་པའི་རྣམ་པ་འཇོག་པ་ཁོ་ན་ཡིན་ནོ་ཞེས་བྱ་བའོ། །ཚད་མ་དང་འབྲས་བུའི་རྣམ་པར་རྟོག་པ་དང་པོའོ། །རྣམ་པར་རྟོག་པ་ལྷག་མ་ཡང་འདི་དང་འདྲ་བར་བསམ་མོ། 1$0000300།ཕྲད་པ་ཡང་ཚད་མ་ཡིན་ཏེ་1$0000270ཞེས་བྱ་བ་ལ་སོགས་པའི་དོན་ནི། ༼༡༧༡༽ སློབ་དཔོན་ཆོས་མཆོག་ན་རེ། སྔོན་པོ་དང་དབང་པོ་བདག་ཉིད་ཐམས་ཅད་ཀྱིས་ཕྲད་ཀྱང་སྐད་ཅིག་མ་ཉིད་ལ་སོགས་པའི་ཆོས་གཞན་མི་རྟོགས་པ་སྔོན་པོ་ཉིད་ལ་སོགས་པ་ཉིད་རྟོགས་པས་ན། ཕྲད་པ་སྒྲུབ་བྱེད་མ་ཡིན་ཏེ། བྱེད་པ་པོ་དམ་པ་མ་ཡིན་པའི་ཕྱིར་རོ་ཞེས་བྱ་བ་ཡིན་ནོ། །འདི་ལ་གཞན་གྱིས་འོ་ན་སྐད་ཅིག་མ་ཉིད་ལ་སོགས་པའི་བདག་ཉིད་ཐམས་ཅད་སྣང་ཡང་ཆ་འགའ་ཞིག་ཁོ་ན་རྟོགས་པས་སྣང་བ་ཡང་རྟོགས་པའི་སྒྲུབ་བྱེད་དུ་མི་འགྱུར་ཏེ་ཕྲད་པ་བཞིན་ནོ་ཞེས་རྒོལ་ན།

ལན་ནི་མི་འདྲ་སྟེ། རྣམ་པར་རྟོག་པའི་སྒྲུབ་བྱེད་ཡིན་ཞེས་ཏེ་སྣང་བ་ཙམ་གཞན་ལ་མི་ལྟོས་པར་རྟོགས་པ་རྣམ་པར་འཇོག་པའི་རྒྱུ་ནི་མ་ཡིན་གྱི། འོན་ཀྱང་གཞན་ལ་ལྟོས་པ་སྒྲུབ་བྱེད་ཡིན་ནོ། །རྣམ་པ་མེད་པར་ན་རྟོགས་པ་ངེས་མི་སྲིད་པས་ན་ཡང་རྣམ་པ་སྒྲུབ་བྱེད་ཡིན་ནོ། །རྐྱེན་གཞན་ཡང་རང་ཉིད་ངེས་པའི་རྐྱེན་ཏེ། དེས་ན་རང་ངེས་པར་བྱེད་པའི་རྐྱེན་གཞལ་ལ་ལྟོས་པའི་རྣམ་པ་ནི་རྟོགས་པ་རྣམ་པར་འཇོག་པར་ནུས་པས་དེ་སྒྲུབ་བྱེད་དུ་འཐད་དོ། །རང་ངེས་པའི་རྐྱེན་ཚང་བའི་རྣམ་པས་ཀྱང་རྟོགས་པ་རྣམ་པར་འཇོག་པར་ཇི་ལྟར་ནུས་ཞེ་ན། ནུས་ཏེ། རང་ཉིད་ངེས་པ་ཁོ་ན་རྟོགས་པར་རྣམ་པར་གཞག་པ་ཡིན་པའི་ཕྱིར་རོ། །ཕྲད་པ་ནི་དེ་ལྟར་མ་ཡིན་ཏེ། རང་ངེས་པའི་རྐྱེན་ཚང་བའི་ཕྲད་པ་ཙམ་རྟོགས་པ་རྣམ་པར་འཇོག་པའི་སྒྲུབ་བྱེད་མ་ཡིན་པའི་ཕྱིར་དང༌། རང་ངེས་པ་ཡང་རྟོགས་པ་རྣམ་པར་འཇོག་པའི་སྒྲུབ་བྱེད་མ་ཡིན་པའི་ཕྱིར་རོ། །དང་པོ་ནི་རང་ངེས་པའི་རྐྱེན་ཚང་བའི་ཕྲད་པ་ལ་ནུས་པ་མེད་པ་མེད་པའི་ཕྱིར་དང༌། མ་གྲུབ་པའི་ཕྱིར་རོ། ། ༼༡༧༢༽ ཇི་ལྟར་མི་ནུས་ཞེ་ན། གལ་ཏེ་རང་ངེས་པ་ཉིད་དོན་རྣམ་པར་གཞག་པ་ཡིན་ན། དེའི་ཚེ་རང་ངེས་པའི་རྐྱེན་ཚང་བ་ལ་རང་ངེས་པའི་ནུས་པ་ཡོད་པ་ཉིད་རྟོགས་པ་རྣམ་པར་འཇོག་པའི་ནུས་པ་ཡིན་པས་ནུས་པ་འགྲུབ་པ་ཞིག་ན། རང་ངེས་པ་ནི་དོན་ངེས་པའམ། རྟོགས་པ་ངེས་པ་མ་ཡིན་ཏེ། དོན་ངེས་པའི་འབྲས་བུ་ཡིན་པའི་ཕྱིར་རོ་ཞེས་ངེས་པ་དང་རྟོགས་པ་ངེས་པ་ཡང་ཐ་མི་དད་དེ། དེས་ན་རང་ངེས་པ་ནི་རྟོགས་པ་རྣམ་པར་གནས་པའི་རང་བཞིན་མ་ཡིན་ལ། དེ་ལྟ་ན་ཡང་རང་ངེས་པའི་ནུས་པ་ཡོད་ཀྱང་དོན་ངེས་པའམ། རྟོགས་པ་ངེས་པ་བསྒྲུབ་པ་མ་ཡིན་ནོ། །ཡང་ན་རང་ངེས་པའི་རྐྱེན་ཚང་བའི་ཕྲད་པ་ནི་མི་འགྲུབ་སྟེ། དོན་ངེས་པ་ཉིད་རྐྱེན་ཡིན་པའི་ཕྱིར་དང༌། དེ་ཡང་རྟོགས་པ་རྣམ་པར་གནས་པའི་སྔོན་རོལ་དུ་མ་གྲུབ་པས་སོ། །དེས་ན་རང་ངེས་པའི་རྐྱེན་ཚང་བའི་ཕྲད་པ་ནི་རྟོགས་པའི་སྒྲུབ་བྱེད་མ་ཡིན་ནོ། །གཞན་ཡང་ཕྲད་པའི་རང་བཞིན་ངེས་པ་ཡང་རྟོགས་པའི་སྒྲུབ་བྱེད་མ་ཡིན་ཏེ།

མ་གྲུབ་པའམ་མི་ནུས་པའི་ཕྱིར་རོ། །འདི་ལྟར་ཕྲད་པར་ངེས་པ་ནི་གཉིས་ཏེ། བྱེ་བྲག་དང་ཕྲད་པ་ངེས་པ་དང་སྤྱི་དང་ཕྲད་པ་ངེས་པའོ། །དང་པོ་ནི་མ་གྲུབ་སྟེ། དོན་གྱི་ཁྱད་པར་རྟོགས་པ་ལ་ལྟོས་པའི་ཕྱིར་དང༌། འབྲས་བུ་མི་གནས་པ་ན་དོན་གྱི་ཁྱད་པར་རྟོགས་པ་ཡང་མ་གྲུབ་པའི་ཕྱིར་རོ། །གཉིས་པས་ནི་མི་ནུས་ཏེ། དོན་གྱི་སྤྱི་དང་ཕྲད་པ་ཇི་ལྟར་གྲུབ་བཅུག་ཀྱང་དེས་ཁྱད་པར་རྟོགས་པ་མི་འགྲུབ་པའི་ཕྱིར་ཏེ། ཁྱད་པར་ཐམས་ཅད་རྟོགས་པར་ཐལ་བའི་ཕྱིར་རོ། །དེས་ན་ཕྲད་པ་ནི་རང་ངེས་པའི་རྐྱེན་ཚང་བ་ཅན་ནམ། ༼༡༧༣༽ རང་ངེས་པར་གྱུར་པ་གཉི་ག་ཡང་རྟོགས་པའི་སྒྲུབ་བྱེད་མ་ཡིན་པས་སྒྲུབ་བྱེད་དུ་མི་རུང་ངོ༌། །རྣམ་པ་ནི་རྟོགས་པ་བསྒྲུབ་པ་ལ་མི་ནུས་པ་མ་ཡིན་ཏེ། རང་ངེས་པ་ལ་ནུས་པ་ཁོ་ནས་དོན་རྟོགས་པ་ལ་ནུས་པ་གྲུབ་སྟེ། དེ་དག་གཅིག་ཡིན་པའི་ཕྱིར་རོ། །མ་གྲུབ་པ་ཡང་མ་ཡིན་ཏེ། རང་གི་ངོ་བོ་དོན་གྲུབ་པ་ལ་མི་ལྟོས་པར་སྣང་བའི་ཕྱིར་དང༌། ངེས་པའི་ཕྱིར་རོ། །འདིར་ནི་སྣང་བ་གྲུབ་པ་ཙམ་ཞིག་སྒྲུབ་བྱེད་ཡིན་ནོ་ཞེས་གསུང་ངོ༌། །དེ་ནི་མི་འཐད་དེ། རང་ངེས་པའི་རྐྱེན་ལ་བལྟོས་ནས་ལྟོས་པར་བྱ་བ་གཞན་གྱིས་ཆོད་པའི་ཕྱིར་སྒྲུབ་བྱེད་དམ་པ་ཉིད་ཉམས་པ་དང༌། ཡང་ན་ཧ་ཅང་ཐལ་བའི་ཕྱིར་དང༌། དོན་ངེས་པ་རྐྱེན་ལ་ལྟོས་པའི་ཕྲད་པའམ། དོན་ཉིད་ཀྱང་སྒྲུབ་བྱེད་དུ་ཐལ་བའི་ཕྱིར་དང༌། ངེས་པའི་རྐྱེན་མ་ཚང་བ་རྟོགས་པ་ཉིད་མ་ཡིན་པའི་ཕྱིར་རོ། །འདི་ལྟར་སྒྲུབ་པར་བྱེད་པ་དམ་པ་ཞེས་བྱ་བ་ནི། གཞན་ལ་ལྟོས་པ་མེད་པར་འབྲས་བུ་རྣམ་པར་འཇོག་པ་ལ་བརྗོད་ལ། དེ་ནི་ཇི་ལྟར་འདྲ་བ་ལ་ལྟོས་པའི་དབང་པོ་སྒྲུབ་བྱེད་མ་ཡིན་པ་དེ་བཞིན་དུ་ངེས་པའི་རྐྱེན་ལ་ལྟོས་པའི་འདྲ་བ་ཡང་ཡིན་ཏེ། ཁྱད་པར་མེད་པའི་ཕྱིར་རོ། །ཧ་ཅང་ཐལ་བ་ནི། དཔེར་ན་ངེས་པའི་རྐྱེན་ལ་ལྟོས་པའི་འདྲ་བ་སྒྲུབ་བྱེད་ཡིན་ན། དོན་ངེས་པའི་རྐྱེན་ལ་ལྟོས་པའི་ཕྲད་པའམ།

རང་ཉིད་ངེས་པའི་རྐྱེན་ཚང་བ་ཅན་གྱི་དོན་སྒྲུབ་བྱེད་ཅི་སྟེ་མ་ཡིན་ཏེ། དོན་ངེས་པ་ཉིད་དོན་རྟོགས་པ་ངེས་པ་ཡང་ཡིན་པའི་ཕྱིར་རོ། །འོ་ན་ཕྲད་པ་དང་དོན་གཉིས་སྒྲུབ་བྱེད་དུ་མི་འགྱུར་ཏེ། ངེས་པའི་རྐྱེན་ཁོ་ན་སྒྲུབ་བྱེད་དུ་འགྱུར་བའི་ ༼༡༧༤༽ ཕྱིར་རོ་ཞེ་ན། འོ་ན་ནི་རྣམ་པ་ཡང་སྒྲུབ་བྱེད་དུ་མི་འགྱུར་ཏེ། དེ་ངེས་པའི་རྐྱེན་ཁོ་ན་སྒྲུབ་བྱེད་ཡིན་པའི་ཕྱིར་རོ། །རྣམ་པ་མེད་པར་ནི་ངེས་པའི་རྐྱེན་ཙམ་རྟོགས་པ་རྣམ་པར་འཇོག་པའི་རྒྱུ་མ་ཡིན་ནོ་ཞེ་ན། དོན་དང་ཕྲད་པའི་ངེས་པའི་རྐྱེན་ཡང་རྟོགས་པའི་རྒྱུ་མ་ཡིན་པས་མཚུངས་སོ། །དོན་ནི་ཕྲད་པ་མེད་ཀྱང་འཁྲུལ་པས་ངེས་པ་སྐྱེད་དོ་ཞེ་ན། རྣམ་པ་མྱོང་བ་མེད་ཀྱང་འཁྲུལ་པས་ངེས་པ་ཅི་སྟེ་མི་བྱེད་ཅེས་བྱ་བ་ཡང་མཚུངས་སོ། །དེ་བས་ན་འདི་གཞན་དུ་བཤད་པར་བྱ་སྟེ། འདི་ལྟར་ཕྲད་པ་ནི་དབང་པོ་དང་དོན་དུ་ཕྲད་པའོ། །དེ་ཡང་དངོས་དང་བརྒྱུད་པས་རྣམ་པ་དྲུག་སྟེ། སྦྱོར་བ་ནི་དཔེར་ན་དབང་པོ་དང་བུམ་པ་བཞིན་ནོ། །བུམ་པ་ལ་འདུས་པའི་ཡོན་ཏན་དང་འབྱོར་བའི་འདུ་བའོ། །ཡོན་ཏན་གྱི་སྤྱི་དཀར་པོ་ཉིད་ལ་སོགས་པ་དང་ནི། ནམ་ཀའི་ཡོན་ཏན་གྱི་བདག་ཉིད་སྒྲ་དང་ནི་རྣ་བ་འདུ་བའོ། །སྒྲ་ཉིད་དང་འདུས་པའི་འདུ་བའོ། །ཕྱོགས་ཀྱི་བུམ་པ་མེད་པ་དང་ནི་དབང་པོ་དག་འབྱོར་པ་དང་ཁྱད་པར་ཁྱད་པར་ཅན་གྱི་དངོས་པོ་ཡིན་ནོ། །དེ་ལ་གལ་ཏེ་སྦྱོར་བ་དང་འདུ་བའི་འབྲེལ་པ་ཙམ་རྟོགས་པའི་སྒྲུབ་བྱེད་ཡིན་ན། ཡོན་ཏན་དང་སྤྱི་དང་དངོས་པོ་མེད་པ་ལ་སོགས་པ་མི་རྟོགས་པར་ཐལ་བས་བརྒྱུད་པའི་སྒྲུབ་བྱེད་དུ་ཁས་བླང་ངོ༌། །དེ་ལྟར་ན་ཡང་བུམ་པ་མཐོང་བ་ན་དྲི་ལ་སོགས་པ་དང་དབང་པོ་ཕྲད་པ་ཡོད་པས་ཆོས་འགའ་ཞིག་རྟོགས་པར་འགལ་ལོ། །དེས་ན་གཟུགས་དང་དྲི་ལ་སོགས་པ་དང་བདག་ཉིད་ཐམས་ཅད་ཀྱིས་ཕྲད་ཀྱང་བུམ་པ་ལ་ཡོད་པའི་ཆོས་འགའ་ཞིག་རྟོགས་པའི་ཕྱིར་རམ། བུམ་པ་དང་བདག་ཉིད་ཐམས་ཅད་ཀྱིས་ཕྲད་ཀྱང་དེའི་ཆོས་འགའ་ཞིག་ཁོ་ན་རྟོགས་པའི་ཕྱིར་རོ་ཞེས་བྱ་

༼༡༧༥༽ བའི་དོན་ཏོ། །བུམ་པ་དང་བདག་ཉིད་ཐམས་ཅད་ཀྱིས་ཕྲད་ཀྱང་མྱོང་བའི་ཤེས་པས་དེའི་ཆོས་བདག་ཉིད་དུ་གྱུར་པ་མི་རྟག་པ་ལ་སོགས་པ་འགའ་ཞིག་ཁོ་ན་རྟོགས་པའི་ཕྱིར་རོ་ཞེས་བྱ་བ་ཡང་མི་འཐད་དེ། རྣམ་པ་སྨྲ་བ་དང་འདྲ་བར་གཞན་ཡང་མྱོང་བའི་ཤེས་པ་དེའི་བདག་ཉིད་ཀྱི་ཆོས་ཐམས་ཅད་རྟོགས་པར་ཁས་ལེན་པ་བཟློག་ཏུ་མེད་པའི་ཕྱིར་རོ། །དེས་ན་འདི་ཁོ་ན་ལྟར་ཡིན་ནོ། 1$0000300།འོ་ན་ཡུལ་མཚུངས་པའི་ཤེས་པ་དེ་མ་ཐག་པ་ཡུལ་དུ་འགྱུར་རོ་1$0000270ཞེས་བྱ་བ་ལ། གལ་ཏེ་རྣམ་པར་འཇོག་པའི་རྒྱུ་ཡིན་པར་ཁས་བླངས་པ་ན་མིག་ལ་སོགས་པ་རྣམས་ཉེ་བར་སྦྱོར་བ་ཐ་དད་པས་ན་རིག་པའི་རང་བཞིན་ཉིད་དེ་མ་ཐག་པའི་རྐྱེན་ལས་སྐྱེའོ། །དོན་གྱི་རྣམ་པ་ནི་རྟག་ཏུ་དོན་ཁོ་ན་ཉིད་ལས་མ་ཡིན་ནམ། དེས་ན་རྣམ་པའི་རྒྱུ་དེ་མ་ཐག་པ་ཇི་ལྟར་ཡིན་ཞེ་ན། ཕྱིའི་དོན་ཡོད་པ་ན་རྣམ་པར་རྟོག་པ་འདིར་འགྱུར་ཡང་དོན་མེད་པ་ན་ཇི་ལྟར་ཡིན། དེས་ན་ཁ་ཅིག་ན་རེ། དྲན་པ་དོན་གྱི་མ་སྐྱེས་པ་ཉམས་སུ་མྱོང་བ་ཙམ་ལས་སྐྱེ་བ་ན། དེ་ནི་རྣམ་པར་ཤེས་པ་སྔ་མའི་དབང་གིས་ཡིན་པས་ན་ཐལ་བ་འདིར་འགྱུར་རོ་ཞེའོ། །དེ་ནི་ཐལ་བ་མ་ཡིན་ཏེ། མྱོང་བ་ནི་དྲན་པའི་ཡུལ་དུ་འདོད་པའི་ཕྱིར་རོ། །དེས་ན་དྲན་པ་གོམས་པ་ལས་མྱོང་བ་སྐྱེའམ། དམིགས་པ་མེད་པའི་མྱོང་བའི་རྣམ་པ་མཚུངས་པ་སྐྱེ་བ་ན། སྔ་མ་ཕྱི་མའི་ཡུལ་དུ་ཐལ་ན་འདོད་པ་ནི་མ་ཡིན་ནོ་དེ་ལྟ་ནའང་གང་ཞིག་གཟུང་བའི་རྣམ་པ་དང་འདྲ་བ་དང༌། དེའི་རྒྱུ་ཡིན་པ་དང༌། དེ་ཡུལ་ན་སྔ་མ་ནི་བཟུང་བའི་རྣམ་པ་དང་འདྲ་བ་མ་ཡིན་ཏེ། བཟུང་བའི་རྣམ་པ་ཕྱི་མ་ནི་ཆ་གཅིག་ཏུ་སྣང་དང་ཤེས་པ་སྔ་མ་ནི་ཆ་གཉིས་ 

༼༡༧༦༽ པ་ཡིན་པའི་ཕྱིར་ཞེ་ན། བདག་ཉིད་ཐམས་ཅད་ཀྱིས་འདྲ་བ་ཡུལ་ཡིན་ན་མ་ཁྱབ་པར་འགྱུར་ཏེ། སྔོན་པོ་ཡང་སྔོན་པོའི་རྣམ་ཅན་དུ་འདྲ་བའི་རགས་པ་དང་ཕྲ་བ་བསགས་པའི་རང་བཞིན་གྱིས་ནི་ཤེས་པའི་རྣམ་པ་དང་མི་འདྲ་བའི་ཕྱིར་རོ། །ཡང་ན་མི་སྲིད་པར་འགྱུར་ཏེ། བདག་ཉིད་ཐམས་ཅད་ཀྱིས་འདྲ་ན་ནི་ཐ་དད་པ་དང་འགལ་བའི་ཕྱིར་རོ། 1$0000300།འདི་བལྟས་པའམ་མཉན་ནོ་ཞེས་མཐོང་བའམ་ཐོས་པ་དག་ལས་1$0000270ཞེས་བྱ་བ་ལ་སོགས་པའི་དོན་ནི། ངེས་པ་ནི་ཡུལ་དང་ཡུལ་ཅན་གྱི་མཚན་ཉིད་དུ་གནས་པ་ལ་སྐྱེ་བ་ཡིན་ལ། ངེས་པ་སྐྱེས་པའི་དབང་གིས་ཀྱང་ཡུལ་དང་ཡུལ་ཅན་གྱི་མཚན་ཉིད་གནས་པའི་ཕྱིར་ཕན་ཚུན་བརྟེན་པ་ཡིན་ཞེས་བྱ་བའི་དོན་ཏོ། །དེ་ལྟ་བ་པོའི་ཡུལ་དང་ཡུལ་ཅན་གྱི་མཚན་ཉིད་ངེས་པ་མ་ནོར་བ་འདི་ནི་ཡུལ་དང་ཡུལ་ཅན་གྱི་མཚན་ཉིད་སྔར་གནས་པ་ལས་སྐྱེ་བ་ཡིན་ན་ཉེ་བ་དེ་ཉིད་ནི་ད་ལྟར་སྤྱོད་པ་མ་ཡིན་ནམ། དེས་ན་དེ་ནི་མི་གནས་པ་ན། ཡུལ་དང་ཡུལ་ཅན་རྣམ་པར་འཇོག་པའི་ངེས་པ་གང་ལས་སྐྱེ། ངེས་པ་སྐྱེས་པ་ནི་ཡུལ་མེད་པ་འཁྲུལ་པར་འགྱུར་རོ། །ཡང་ན་དོན་གཞན་ཡིན་ཏེ། མྱོང་བའི་རྗེས་སུ་འབྲང་བའི་ངེས་པ་ཡུལ་དང་ཡུལ་ཅན་དུ་ངེས་པར་བྱས་པ་དེ་ཡུལ་དང་ཡུལ་ཅན་གྱི་མཚན་ཉིད་ཡིན་ནོ་ཞེ་ན། ཡུལ་དང་ཡུལ་ཅན་གྱི་མཚན་ཉིད་ཉམས་སུ་མྱོང་བར་གྲུབ་ན་ངེས་པ་སྐྱེ་བའི་རྗེས་སུ་འབྲང་བར་གྲུབ་ལ། དེ་གྲུབ་ན་ཡང་ངེས་པས་མྱོང་བའི་ཡུལ་འཇོག་པ་ཞིག་ན། ཡུལ་དང་ཡུལ་ཅན་གྱི་མཚན་ཉིད་ནི་ཉམས་སུ་མྱོང་བར་གྲུབ་པ་མ་ཡིན་ཏེ། དེ་ཉིད་སྤྱོད་པའི་ཕྱིར་རོ། །དེས་ན་1$0000300ལྟ་བ་པོའི་ངེས་པ1$0000270་མྱོང་བའི་རྗེས་སུ་འབྲང་བ་1$0000300འདི་ནི་དེ་དག་གི་འབྲེལ་པ1$0000270་མྱོང་བ་ལ་ ༼༡༧༧༽ 1$0000300བརྟེན་ནས་འགྱུར་བ་ཡིན་1$0000270ཏེ། དེས་ན་འབྲེལ་པ་མྱོང་བ་1$0000300དེ་མེད་ན་1$0000270ངེས་པའི་ཁྱད་པར་ཅན་1$0000300དེར་མི་འགྱུར་བས་1$0000270ཁྱད་པར་ཅན་མྱོང་བའི་རྗེས་སུ་འབྲང་བའི་ཡུལ་དང་ཡུལ་ཅན་ངེས་པས་མ་གྲུབ་བོ།

1$0000300།གང་གི་ཕྱིར་རང་བཞིན་གཅིག་ཉིད་གཅིག་གི་ནི་ཡིད་དུ་འོང་ལ་1$0000270ཞེས་བྱ་བ་ནི། ཁ་ཅིག་ན་རེ། སྔོན་པོ་དང་སྔོན་པོ་མ་ཡིན་པ་འགལ་བཞིན་དུ་གཅིག་གིས་བདེ་བ་བཟུང་བ་དང་གཞན་གྱིས་སྡུག་བསྔལ་དུ་བཟུང་བ་འགལ་བའི་ཕྱིར་ན་འགལ་བར་རྟོགས་པ་ནི་དངོས་པོ་ཇི་ལྟ་བ་བཞིན་དུ་རྟོགས་པ་མ་ཡིན་ནོ་ཞེས་ཟེར་རོ། །དེ་ནི་མི་འཐད་དེ། བདེ་བ་དང་སྡུག་བསྔལ་དུ་བཟུང་བའི་རྣམ་པ་ཡོངས་སུ་མ་བཅད་པའི་ཕྱིར་རོ། །འཛིན་པར་རྟོགས་པའི་ཕྱིར་རོ། །གཞན་ན་རེ། དེ་ལྟར་ཡང་གཅིག་གིས་བདེ་བའི་རྒྱུར་རྟོགས་པ་དང༌། གཞན་གྱིས་སྡུག་བསྔལ་གྱི་རྒྱུར་རྟོགས་པ་ནི་དངོས་པོ་གཅིག་ལ་འགལ་བས་དེར་འཛིན་པ་དང་དངོས་པོ་དང་མཐུན་པར་རྟོགས་པ་མ་ཡིན་ནོ་ཞེའོ། །དེའང་མི་འཐད་དེ། འགལ་བ་གཉིས་ཀྱི་ལན་གཅིག་ཡིན་པ་འགལ་གྱི། རྐྱེན་ནི་མ་ཡིན་པའི་ཕྱིར་རོ། །འདི་ལ་སློབ་དཔོན་ཆོས་མཆོག་ཉིད་ན་རེ། བདེ་བ་ཁོ་ནའི་རྒྱུར་གཅིག་གིས་བཅད་ལ། གཞན་གྱིས་ནི་སྡུག་བསྔལ་གྱི་རྒྱུར་བཅད་པས་འགལ་བའི་ཕྱིར་དངོས་པོ་དང་མཐུན་པ་མ་ཡིན་ནོ། །དངོས་པོ་ཇི་ལྟར་བ་བཞིན་རྟོགས་ན་ཐམས་ཅད་ཀྱིས་ཐམས་ཅད་ཀྱི་རྒྱུར་རྟོགས་པར་ཐལ་བའི་ཕྱིར་རོ་ཞེའོ། །འདི་ཡང་བདེན་པ་མ་ཡིན་ཏེ། རྣམ་པར་རྟོག་པས་གཞན་གྱི་རྒྱུ་ཡིན་པ་རྣམ་པར་བཅད་ཀྱང་མྱོང་བ་དངོས་པོ་དང་མི་མཐུན་པའི་འཐད་པར་ཇི་ལྟར་འགྱུར། རྣམ་པར་རྟོག་པས་ཀྱང་གཞན་གྱི་རྒྱུ་བཅད་པས་ནི་མ་ཡིན་ཏེ། ༼༡༧༨༽ གཞན་ལ་རྣམ་པར་རྟོག་པ་མ་ཞུགས་པའི་ཕྱིར་རོ། །འོ་ན་ཇི་ལྟར་བཤད་ཅེ་ན། ཡིད་དུ་འོང་བ་དང་མི་འོང་བ་འགལ་བར་གཅིག་དང་གཞན་གྱིས་བཅད་པའི་ཕྱིར་རོ། །སློབ་དཔོན་ཆོས་མཆོག་ན་རེ། དེ་ནི་རྣམ་པར་རྟོག་པའི་ཡུལ་ཡིན་ནོ་ཞེས་བྱ་བས་བཀག་གོ་ཞེའོ། །དེ་ནི་མ་ཡིན་ཏེ། སྡུག་པ་དང་མི་སྡུག་པ་ནི་དབང་པོའི་བློའི་ཡུལ་དུ་གྲུབ་པའི་ཕྱིར་ཏེ། དེ་ལྟ་མ་ཡིན་ན་འགའ་ཡང་དབང་པོའི་ཡུལ་དུ་བརྟགས་པར་མི་ནུས་སོ།

1$0000300།འདི་ལ་རྣམ་པར་གཞག་པ་འདི་ནི་ཇི་ལྟར་སྣང་བ་བཞིན་ཡིན་གྱི། དེ་ཁོ་ན་ཉིད་ཇི་ལྟ་བ་བཞིན་མ་ཡིན་ནོ། 1$0000270།ཞེས་བྱ་བ་ནི་གཞལ་བྱ་བ་སྔོན་པོ་ལ་སོགས་པ་དང༌། དེ་འཛིན་པའི་ཚད་མ་རུང་བའི་རང་བཞིན་དང༌། དེའི་འབྲས་བུ་རང་རིག་པའམ། དོན་གཞལ་བྱ་རིག་པ་ནི་ཐ་དད་པར་འཁྲུལ་པ་ལ་སྣང་བ་ཁོ་ན་ལྟར་བྱས་པའི་ཕྱིར་གྱི། དེ་ཁོ་ན་ཇི་ལྟ་བ་བཞིན་ཞེས་བྱ་བ་དངོས་པོའི་ས་བོན་ལ་བརྟེན་ནས་གཞག་པ་ནི་མ་ཡིན་ནོ་ཞེས་བྱ་བའི་དོན་ཏོ། །འདིར་ནི་གང་ལ་གསུམ་དུ་གཞག་པའི་གཞི་བརྟགས་པ་ཡིན་པས་ན། འཁྲུལ་པ་ཇི་ལྟར་བར་བརྗོད་ཀྱི། དེ་ལྟ་མ་ཡིན་ན་ཕྱི་དོན་ལ་ཡང་འཁྲུལ་པ་ཇི་ལྟར་བར་ཅི་སྟེ་མ་བརྗོད། དེ་ལ་རྣམ་པར་རིག་པ་ཙམ་ལ་ཚད་འབྲས་རྣམ་པར་གཞག་པ་ནི་གཉིས་ཏེ། ཕྱི་རོལ་གྱི་ཡུལ་ཅན་གྱི་ཚད་མའི་འབྲས་བུ་ལ་སོགས་པ་རྣམ་པར་གཞག་པ་དང༌། བདག་གི་ཡུལ་གྱིའོ། །དེ་ལ་བདག་གི་ཡུལ་ཅན་ལ་ལྟོས་ཏེ་ནི་འཁྲུལ་པ་ཇི་ལྟ་བ་བཞིན་ཞེས་བརྗོད་པར་མི་ནུས་ཏེ། མ་འཁྲུལ་པའི་ཤེས་པ་ལ་ཡང་དེ་ལྟར་རྣམ་པར་གཞག་པའི་ཕྱིར་དང༌། ཕྱི་རོལ་གྱི་དོན་དུ་སྨྲ་བ་ཡང་འཁྲུལ་པར་ཐལ་བའི་ཕྱིར་རོ། །དེས་ན་ཕྱི་རོལ་གྱི་ཡུལ་ཅན་ལ་ལྟོས་ཏེ་ནི་གཟུང་ ༼༡༧༩༽ བའི་རྣམ་པ་གཞལ་བྱ་འཛིན་པའི་རྣམ་པ་རུང་བའི་མྱོང་བ་ཅན་ནི་ཚད་མ་རང་ཉིད་རིག་པའམ། དོན་རིག་པ་ནི་འབྲས་བུ་ཡིན་ནོ། །གཉིས་པ་ནི་རང་གཞལ་བྱ་འཛིན་པའི་རྣམ་པ་ནི་ཚད་མ་རང་རིག་པ་ནི་འབྲས་བུའོ། །འཁྲུལ་པས་དམིགས་པ་ཉིད་སྟོན་པ་ནི་1$0000300ཡུལ་གྱི་རྣམ་པ་འགའ་ཞིག་དང་1$0000270ཞེས་བྱ་བ་ལ་སོགས་པའོ། །འདིའི་དོན་ནི་གཟུང་བ་དང་འཛིན་པའི་ཆ་གཉིས་པོ་གང་ཞིག་གཞལ་བྱ་དང་འབྲས་བུ་གཞག་པ་དེ་ནི། རུང་བ་ཉིད་ཅེས་བྱ་བར་རང་རིག་པ་སྐྱེ་བ་ན་མཚོན་པ་ཡིན་ནོ། །དེས་ནི་འཁྲུལ་པ་དམིགས་པ་དེ་ལ་ཚད་མ་ལ་སོགས་པ་གཞག་པ་འདི་ནི་ཇི་ལྟར་སྣང་བ་བཞིན་ནོ་ཞེས་བྱ་བའི་དོན་ཏོ། །ཡང་ན་གལ་ཏེ་ཐམས་ཅད་འཁྲུལ་པ་ཡིན་ན།

ཚད་མ་ཡང་འཁྲུལ་པས་བརྟགས་པ་ཡིན་ནམ་ཞེ་ན་མ་ཡིན་ཏེ། ཚད་མ་ནི་འཛིན་པའི་རང་བཞིན་ཅན་དུ་སྙད་པའི་རུང་བ་ཡིན་ནོ་ཞེས་བརྗོད་ནི་ཡུལ་ཀྱི་རྣམ་པ་འགའ་ཞིག་དང་ཞེས་བྱ་བའོ། །དེས་ན་རང་བཞིན་གསུམ་དུ་རྣམ་པར་གཞག་པ་འདི་འཁྲུལ་པ་ཁོ་ན་ལྟར་ཡིན་ནོ། 1$0000300།གཞན་དུ་གཅིག་གི་ངོ་བོ་ལ་1$0000270ཞེས་བྱ་བ་ནི་དུ་མར་སྣང་བའི་ཕྱིར་གཅིག་མ་ཡིན་ནོ་ཞེས་བྱ་བའོ། །དེ་ལྟར་མ་ཡིན་ན་བདེ་བ་དང་སྡུག་བསྔལ་ཡང་གཅིག་པར་བརྟག་པར་ཐལ་ལོ། །འདི་དག་ནི་དུས་ཐ་དད་པའི་ཕྱིར་རོ་ཞེས་བྱ་བ་ཡང་མི་བདེན་ཏེ། ཡུལ་ཐ་དད་པ་ཡང་ཐ་དད་པའི་མཚན་ཉིད་ཡིན་པའི་ཕྱིར་རོ། །ཡང་ན་རང་བཞིན་ཐ་དད་པ་སྒྲུབ་བྱེད་མ་ཡིན་ན། ཡུལ་དང་དུས་ཀྱང་མ་ཡིན་ཏེ། རང་བཞིན་ལས་མ་རྟོགས་པར་དེ་མེད་པའི་ཕྱིར་རོ། །ཤེས་པ་གཅིག་གིས་དམིགས་པ་གཅིག་གི་སྒྲུབ་བྱེད་མ་ཡིན་ཏེ། དམིགས་པར་བྱ་བ་ལས་ཐ་དད་པའི་ཤེས་པ་གཅིག་གི་མ་གྲུབ་ ༼༡༨༠༽ པའི་ཕྱིར་དང༌། ཐ་དད་པ་ཡང་གཅིག་པ་ཉིད་དུ་འགལ་བས། གཅིག་གིས་དམིགས་པ་མ་གྲུབ་པའི་ཕྱིར་རོ། །ཡང་ན་བདེ་བ་དང་སྡུག་བསྔལ་ཡང་ཤེས་པ་གཅིག་གིས་དམིགས་པར་ཐལ་ཏེ་ཁྱད་པར་མེད་པའི་ཕྱིར་རོ། །དངོས་མཐོང་མེད་ཕྱིར་ཞེས་བྱ་བ་ནི་སྣང་བ་མ་དམིགས་པས་གཅིག་འགོག་པའོ། །དེ་ལ་སྔོན་པོའི་རྣམ་པ་ནི་བདེ་བ་དང་གཅིག་པའི་བདེ་བའི་བདག་ཉིད་མ་ཡིན་ཏེ། སྣང་དུ་རུང་བ་ལས་མ་དམིགས་པའི་ཕྱིར་རོ་ཞེས་བྱ་བའི་དོན་ཏོ། །འདི་ལ་གཏན་ཚིགས་ཀྱི་ངོ་བོ་མ་གྲུབ་པ་སྤང་བ་དང༌། ཁྱད་པར་མ་གྲུབ་པ་སྤང་བ་དང༌། མ་ངེས་པ་སྤང་བའོ། །དང་པོ་ནི་མ་དམིགས་པ་ནི་མ་གྲུབ་བོ་སྙམ་ན། དེ་སྤང་བའི་དོན་དུ་བློ་དངོས་ཐ་དད་མེད་མཐོང་བས། ཐ་དད་མེད་པ་ངེས་པར་འགྱུར་ཞེས་བྱ་བའོ། །འདིའི་དོན་ནི་རྣམ་པ་དང་ལྡན་པའི་དོན་དམིགས་པ་ནི་ཡིད་མངོན་དུ་གཏོད་པ་ཡོད་ན་ངེས་པས་ཁྱབ་སྟེ། དེ་ལྟར་མ་ཡིན་ན་སྣང་བ་མི་དམིགས་པའི་ཐ་སྙད་མཐའ་དག་འཇིག་པས་གང་ཡང་དགག་པ་མི་འགྲུབ་བོ། །དེས་ན་གཏན་ཚིགས་ཀྱི་ངོ་བོ་གྲུབ་བོ། །ཁྱད་པར་སྣང་དུ་རུང་བ་ཉིད་ཀྱང་སྣང་བའི་བདག་ཉིད་ཡིན་པས་གྲུབ་བོ། །གལ་ཏེ་སྔོན་པོ་ནི་སྣང་དུ་རུང་བ་དང༌།

བདེ་བ་སྣང་དུ་མི་རུང་བ་ཡིན་ན་ནི་དེའི་ཚེ་འགལ་བས་དེའི་བདག་ཉིད་ལ་གནོད་པ་ཡིན་ནོ། །འོ་ན་སྐད་ཅིག་མ་སྣང་དུ་མི་རུང་བ་སྔོན་པོ་སྣང་དུ་རུང་བ་དང་བདག་གཅིག་པ་ཇི་ལྟར་ཞེ་ན། མ་ཡིན་ཏེ། སྐད་ཅིག་རྣམ་པ་ནི་སྔོན་པོ་ཉིད་ཡིན་གྱི་གཞན་ནི་མེད་པའི་ཕྱིར་རོ། །དེས་ན་སྐད་ཅིག་མ་ནི་རང་གི་རྣམ་པ་སྣང་བ་ཁོ་ནའོ། །དེས་ན་འགལ་བ་མེད་དོ། །ཡང་ ༼༡༨༡༽ ན་རྣམ་པ་དང་ལྡན་པ་སྣང་བའི་བདག་ཉིད་མི་སྣང་བ་འགལ་གྱི་རྣམ་པ་མེད་པའི་སྣང་བ་བདག་ཉིད་ཡིན་ཡང་མི་འགལ་བས་ཁྱད་པར་ཡོད་དོ། །ཁྱབ་པ་སྒྲུབ་པ་ནི་སྣང་རུང་ཡོད་པ་ནི་དམིགས་པས་ཁྱབ་སྟེ། དེ་ལྟར་མ་ཡིན་ན་འགལ་བའི་ཕྱིར་རོ། །ལྷན་ཅིག་དམིགས་པ་ངེས་པའི་གཏན་ཚིགས་ནི། དམ་བཅའ་བའི་དོན་དང༌། གཏན་ཚིགས་ཀྱི་སྐྱོན་སྤང་བ་གཉིས་ཀྱིས་ཤེས་པར་བྱའོ། །དེ་ལ་དམ་བཅའ་བའི་དོན་ཡང་ཆོས་ཅན་གྱི་རང་བཞིན་དང༌། བསྒྲུབ་བྱའི་ཆོས་དཔྱད་པ་གཉིས་སོ། །དེ་ལ་ཆོས་ཅན་ནི་འདིར་སྔོན་པོ་ལ་སོགས་པ་གཟུང་བའི་རྣམ་པ་ཁོ་ན་ཡིན་གྱི། འཛིན་པ་ནི་མ་ཡིན་ཏེ། འཛིན་པ་ནི་གཟུང་བ་ལས་ཐ་དད་པར་སྒྲུབ་པའི་སྐབས་ཡིན་པའི་ཕྱིར་རོ། །ཐ་དད་པ་ལྡོག་པ་ཡིན་པས་གཟུང་བ་མེད་པ་ལས་ཐ་དད་པར་འཐད་དོ། །དེས་ན་ཐ་དད་པ་དགག་པ་ནི་གཟུང་བའི་རྣམ་པ་ལ་བྱ་བ་ཡིན་གྱི། འཛིན་པ་ལ་ནི་མ་ཡིན་ནོ། །བསྒྲུབ་པར་བྱ་བའི་ཆོས་ནི་འདིར་མེད་པར་དགག་པའི་རང་བཞིན་ཡིན་གྱི། མ་ཡིན་པར་དགག་པ་ནི་མ་ཡིན་ནོ། །དེ་ཡང་མེད་པར་དགག་པ་ལ་གནོད་པ་སྤང་བ་དང༌། མ་ཡིན་པ་ལ་གནོད་པ་བསྒྲུབ་པ་གཉིས་ཀྱི་ངེས་པར་བྱའོ། །དང་པོ་ནི་གལ་ཏེ་གཟུང་བའི་རྣམ་པ་གསལ་པོར་ཚོར་བ་མེད་ན་འཛིན་པ་ཡང་ཡོད་པར་མི་འགྲུབ་པས་ཐམས་ཅད་འཇིག་པར་ཐལ་བ་དང༌། གཞན་མེད་པར་དགག་པ་ཤེས་པའི་རང་བཞིན་མ་ཡིན་པ་གསལ་ན་ཕྱི་རོལ་གྱི་དོན་ནམ། ཤེས་པ་གཞན་ཐ་དད་པར་ཡང་གསལ་བར་ཐལ་བས་གཟུང་ ༼༡༨༢༽ འཛིན་གྲུབ་པར་ཐལ་ལོ། །དེ་ལྟ་ན་འཛིན་པ་མི་འགྲུབ་པ་དང་གཟུང་བ་གཞན་བདེན་པར་ཐལ་ལོ་ཞེ་ན།

ལན་ནི་འཛིན་པ་ནི་མྱོང་བ་དང་མི་སླུ་བ་ཡོད་པས། དེ་ཡོད་པར་བརྗོད་ཀྱི། གཟུང་བ་ནི་གསལ་བར་ཚོར་ཡང་ཚད་མས་གནོད་པས་མི་སླུ་བ་མེད་དེ། དེས་ན་གསལ་བར་ཚོར་བར་ཁྱད་པར་མེད་ཀྱང་གང་ཡང་གནོད་བྱེད་མེད་པར་གྲུབ་པའི་མི་སླུ་བ་ཡོད་པ་དེ་ནི་བདེན་ལ་དེ་མེད་པ་ནི་བརྫུན་པས་ན་ཁྱད་པར་གྲུབ་བོ། །གཞན་ཡང་བཟུང་བ་བདེན་པར་གསལ་བར་ཐལ་བ་ཡང་མ་ཡིན་ཏེ། བདེན་པ་དང་འབྲེལ་པས་མི་འཐད་པས་ཏེ། དུས་གཅིག་དང་རང་བཞིན་མི་གཅིག་པ་ལ་འབྲེལ་པ་གཉི་ག་འགལ་བའི་ཕྱིར་དང༌། གསུམ་པ་ཡང་མི་སྲིད་པའི་ཕྱིར་རོ། །དེ་ནི་མེད་པར་དགག་པའི་ཕྱོགས་ལ་གནོད་པ་སྤང་བའོ། །མ་ཡིན་པ་ལ་གནོད་པ་སྒྲུབ་པ་ལ་གཉིས་ཏེ། རྣམ་པ་རྣམས་ཤེས་པ་གཅིག་གི་རང་བཞིན་ཡིན་པ་ལ་གནོད་པ་དང༌། དུ་མའི་རང་བཞིན་ཡིན་པ་ལ་གནོད་པའོ། །དང་པོ་ནི་རྣམ་པ་བཞིས་རིག་པར་བྱ་སྟེ། ཡན་ལག་ཅན་བཞིན་དུ་ཤེས་པ་ཡང་ཆ་དུ་མས་གཅིག་པ་འགལ་བ་དང༌། ཁ་བསྒྱུར་བ་དང་མ་བསྒྱུར་བ་ཡང་ཤེས་པས་རགས་པ་ལ་མི་ལྡོག་པ་དང༌། ཆ་ཐ་དད་པ་ཙམ་གྱིས་གཅིག་དགག་པར་མི་ནུས་ན་ཁ་བསྒྱུར་བ་དང་མ་བསྒྱུར་བས་ཀྱང་མི་ནུས་པ་དང༌། དེས་གཅིག་དགག་པར་ནུས་ཀྱང་ཆ་ཐ་དད་པས་མི་ནུས་ན་ཡན་ལག་ཅན་དགག་པར་མི་ནུས་པའོ། །ཐ་མ་ནི་གལ་ཏེ་ཆ་ཐ་དད་པར་སྣང་བ་འགོག་བྱེད་མ་ཡིན་ན་དེའི་ཚེ་ཁ་བསྒྱུར་བ་དང་མ་བསྒྱུར་བའི་གནས་སྐབས་སུ་གཅིག་མ་ཡིན་མོད། གཞན་གྱི་ཚེ་སྐད་ཅིག་གཞན་གྱི་མཚན་ཉིད་གོ་ཅི་སྟེ་གཅིག་མ་ཡིན་ཏེ། དེས་ན་ཡན་ལག་ཅན་ ༼༡༨༣༽ འཐད་དོ་ཞེས་བྱའོ། །དུ་མའི་ཕྱོགས་ལ་གནོད་པ་ལ་རྣམ་པ་ལྔས་ཤེས་པར་བྱ་སྟེ། རྡུལ་ཕྲ་རབ་ཀྱི་སྤྱད་པ་ཤེས་པའི་སྣང་བ་ཕྲ་རབ་ལ་ཡང་འདྲ་བ་དང༌། སྣང་བ་ཐམས་ཅད་བདེན་པར་ཡོད་ན་རགས་པ་སྣང་བ་འགལ་བ་དང༌། རགས་པ་སྣང་བ་མི་བདེན་ན་རྡུལ་ཕྲ་རབ་ཏུ་སྣང་བ་བརྟག་པར་མི་ནུས་ཤིང་བརྟགས་པ་དོན་མེད་པ་དང༌། རགས་པ་སྣང་བ་རྣམ་རྟོག་ཡིན་ན་གསལ་བར་སྣང་བ་འགལ་བ་དང༌། རང་གི་རྣམ་པ་མཐར་ཐུག་པ་གཉིས་ཀྱིས་རྣམ་པར་རྟོག་པ་ཉིད་ལ་རགས་པར་སྣང་བ་མི་འཐད་པ་དང༌།

དེ་ལ་རགས་པ་སྣང་བ་ཁས་བླངས་ཀྱང་མེད་པར་གསལ་བར་འགྲུབ་པའོ། །ཐ་མ་ནི་གལ་ཏེ་རྣམ་པར་རྟོག་པ་དོན་མེད་པ་ལ་དོན་དུ་ཞེན་པས་དེ་ལྟར་སྣང་བ་མི་འགལ་ལོ་ཞེས་པ་བརྗོད་ན། དོན་མེད་པར་རང་གསལ་བ་འགལ་བ་དང༌། གཞན་གྱིས་གསལ་ན་རྣམ་པར་ཤེས་པའི་མེད་པ་གསལ་བའི་ནུས་པ་གྲུབ་པ་དང༌། རང་རིག་པས་གསལ་ན་དེ་མེད་པར་འགལ་བ་དང༌། ཡོད་ན་ཤེས་པའི་མེད་པ་གསལ་བའི་ནུས་པ་འགྲུབ་པ་དང༌། མེད་པ་གསལ་བའི་ནུས་པ་ཁས་མི་ལེན་ན་འཁྲུལ་པ་མེད་པར་ཐལ་ལོ། །དམ་བཅའི་དོན་ཏོ། །གཏན་ཚིགས་ཀྱི་སྐྱོན་སྤང་བ་ནི། མ་གྲུབ་པའི་དོན་དང༌། འགལ་བ་དང༌། ཐུན་མོང་གི་མ་ངེས་པ་དང༌། ལྡོག་པ་ལ་ཐེ་ཚོམ་ཟ་བའི་ཉེས་པ་སྟེ་བཞི་སྤང་བའོ། །དང་པོ་ནི་གཞན་ན་རེ། འདི་ནི་མ་གྲུབ་སྟེ། འདི་ལྟར་ལྷན་ཅིག་དམིགས་པ་ངེས་པའི་གཏན་ཚིགས་ཀྱི་དོན་ནི་ཤེས་པ་མ་དམིགས་པར་ཤེས་བྱ་དམིགས་པ་མེད་པས་ཤེས་བྱ་དམིགས་པ་ཤེས་པ་ ༼༡༨༤༽ དམིགས་པས་ཁྱབ་པའི་དོན་ཡིན་ལ་དེ་ཡང་ཁྱབ་བྱེད་འགལ་བ་དམིགས་པར་འདོད་པ་ཡིན་ན། ཟླ་བ་དང་གྱད་ལ་ལྟ་བ་ནི་ཤེས་པ་མ་དམིགས་ཀྱང་ཤེས་བྱ་འབའ་ཞིག་དམིགས་པས། ལྷན་ཅིག་དམིགས་པ་ཉིད་མ་གྲུབ་བོ། །ཡང་ན་འགལ་བ་ཡིན་ཏེ། ལྷན་ཅིག་གི་སྒྲ་ནི་ཐ་དད་པར་བརྗོད་པ་ཡིན་ནོ། །དེས་ན་ཐ་དད་པའི་ཁྱད་པར་ཅན་དུ་དམིགས་པའི་ཕྱིར་ཐ་དད་པ་ཡིན་ནོ་ཞེས་བྱ་བར་འགྱུར་ན་དེ་ནི་ཟློག་པས་ཁྱབ་པས་འགལ་བའི་ཕྱིར་རོ། །ཡང་ན་ཐུན་མོང་གི་མ་ངེས་པ་ཡིན་ཏེ། སངས་རྒྱས་ཀྱི་ཐུགས་དང་དེའི་ཤེས་བྱ་དག་ལྷན་ཅིག་དམིགས་ཀྱང་ཤེས་བྱ་རྒྱུད་གཞན་ནི་ཤེས་པ་དང་ཐ་མི་དད་པ་མ་ཡིན་པས་སམ། སེམས་དང་སེམས་ལས་བྱུང་བ་དག་ལྷན་ཅིག་ཏུ་མཚུངས་པར་དམིགས་ཀྱང་ཐ་དད་པ་མེད་པ་མ་ཡིན་པས་སོ། །ཡང་ན་སྣང་བ་དང་གཟུགས་ཀྱིས་མ་ངེས་སོ། །གལ་ཏེ་ཐུན་མོང་གི་མ་ངེས་པ་མ་ཡིན་དུ་ཆུག་ཀྱང་ལྡོག་པ་ལ་ཐེ་ཚོམ་ཟ་བ་ནི་བཟློག་པར་མི་ནུས་ཏེ། ཐ་དད་པ་ལ་ལྷན་ཅིག་དམིགས་པ་མེད་པས་ཁྱབ་པའམ།

ལྷན་ཅིག་དམིགས་པ་དང་འགལ་བ་གྲུབ་པ་མེད་པའི་ཕྱིར་རོ་ཞེས་བྱ་བ་ནི་རྩོད་པ་རྣམ་པ་བཞིའོ། །འདི་ལ་ལན་ནི། མ་གྲུབ་པ་ནི་མ་ཡིན་ཏེ། ཟླ་བ་དང་གྱད་ལ་ལྟ་བ་ན་ཡང་ཤེས་པའི་ཁྱད་པར་ཐ་དད་པས་དེ་མ་དམིགས་ཀྱང་དེའི་ཤེས་བྱ་དམིགས་མོད་ཀྱི། འོན་ཀྱང་ཤེས་པ་ཙམ་མེད་པ་མ་དམིགས་སོ། །དེ་ལྟ་ན་ནི་ཤེས་པའི་ཁྱད་པར་དང་དོན་ཐ་མི་དད་པ་ནི་མི་སྒྲུབ་ཀྱི་འོན་ཀྱང་སྤྱི་དང་ཡིན་ནོ། །གང་ལས་ཐ་མི་དད་དང་མེད་པར་བསྒྲུབ་པར་བྱ་བའི་སྤྱི་དེ་ལ་ལྟོས་ཏེ་ནི་ལྷན་ཅིག་དམིགས་པ་ཡོད་པ་ཡིན་ཏེ། ཤེས་པ་ཙམ་དང་བྲལ་ ༼༡༨༥༽ བའི་ཟླ་བ་དང་གྱད་ནི་མཐོང་བ་མེད་པའི་ཕྱིར་རོ། །དེས་ན་མ་གྲུབ་པ་མ་ཡིན་ནོ། །ཐམས་ཅད་མཁྱེན་པའི་ཤེས་བྱ་ཡང་དེའི་མཁྱེན་པ་མ་དམིགས་ཀྱང་རྒྱུད་གཞན་ལ་རང་རིག་པས་དམིགས་པའི་ཕྱིར་རོ། །རྣལ་འབྱོར་པ་ཅན་གྱིས་རྒྱུད་གཞན་དེ་མ་བཟུང་བར་ཐམས་ཅད་མཁྱེན་པ་ནི་ཐུགས་འབའ་ཞིག་འཛིན་པའི་ཕྱིར་རོ། །སེམས་དང་སེམས་ལས་བྱུང་བ་ནི་ལྷན་ཅིག་དམིགས་པ་ཙམ་ཡང་མེད་ན་ངེས་པ་ལ་ག་ལ་ཡོད། གཟུགས་དང་སྣང་བ་ནི་འོག་ནས་སྤོང་ངོ༌། །དེས་ན་ཐུན་མོང་གི་མ་ངེས་པ་མ་ཡིན་ནོ། །ལྡོག་པ་ལ་ཐེ་ཚོམ་ཟ་བ་ནི་ཁྱབ་པ་སྒྲུབ་པའི་ཚད་མ་སྟོན་པས་འགོག་པར་འགྱུར་རོ། །རིག་པའི་གཏན་ཚིགས་ལ་ཡང་ཚིག་རྣམ་པར་བཤད་པའི་ཚུལ་དང༌། དོན་གྱི་དེ་ཉིད་དཔྱད་པའོ། །དང་པོ་ནི་ཁ་ཅིག་ན་རེ། ལྷན་ཅིག་དམིགས་པ་ངེས་པའི་ཕྱིར་ཐ་དད་མེད་པར་གྲུབ་ན་ཐ་དད་པའི་ཐ་སྙད་ཅི་ལྟར་མི་འགལ་ཞེས་གཏན་ཚིགས་སྔ་མའི་དམ་བཅའ་ཐ་སྙད་ལ་གནོད་པར་དོགས་པ་བསུ་ནས། 1$0000300རིག་པ་ཞེས་བྱ་བ་ཡང་དེའི་བདག་ཉིད་ཡིན་པའི་ཕྱིར་1$0000270ཞེས་བྱ་བ་ལ་སོགས་པ་གཞུང་འཇུག་པ་ཡིན་ནོ་ཞེའོ། །དེས་ན་1$0000300བདག་ཉིད་རིག་པ་བཞིན་ནོ་1$0000270ཞེས་བྱ་བའི་བར་གཏན་ཚིགས་སྔ་མའི་སྤྲོས་པ་ལ་བྱས་པ་ཡིན་ནོ། །དེ་ལྟར་ན་ཉེས་པ་གཉིས་ཏེ། ཟློས་པ་དང༌། དམ་བཅའ་བ་དང་གཏན་ཚིགས་ལ་ཁྱད་པར་མེད་པའོ། །དང་པོ་ནི་སྔོན་པོ་ལ་སོགས་པ་ཉམས་སུ་མྱོང་བ་ཞེས་བྱ་བ་ཡང་དེའི་རང་གི་ངོ་བོ་ཉམས་སུ་མྱོང་བ་ཉིད་དོ་ཞེས་བརྗོད་ཟིན་པའི་དོན་དེ་ཉིད་ཡང་ཟློས་པའི་ཕྱིར་རོ།

1$0000300།དེའི་ཕྱིར་1$0000270ཞེས་བྱ་བས་ནི་1$0000300དེ་གཞན་འགའ་ཞིག་ནི་མ་ཡིན་ 

༼༡༨༦༽ 1$00002701$0000300ཏེ། 1$0000270ཞེས་བརྗོད་པ་དེ་ཉིད་གཏན་ཚིགས་སུ་བཟུང་བ་ཡིན་ལ། 1$0000300དེ་ནི་དོན་གཞན་དུ་རིག་པ་མ་ཡིན་ཏེ་1$0000270ཞེས་བྱ་བ་དམ་བཅའ་བའི་དོན་ཡིན་ནོ། །དེས་ན་སྔོན་པོ་ལ་སོགས་པ་དེ་ནི་དོན་གཞན་མ་ཡིན་ཏེ། དོན་གཞན་འགའ་ཞིག་ནི་མ་ཡིན་པའི་ཕྱིར་རོ་ཞེས་བྱ་བ་དེ་ལྟར་དམ་བཅའ་ཉིད་གཏན་ཚིགས་སུ་བརྗོད་པ་ཡིན་ནོ། །དེས་ན་གཏན་ཚིགས་སྔ་མས་གནས་པའི་དོན་ཉིད་ལ་བརྟེན་པ་རྩོད་པ་སྤངས་ཤིང་དེ་ཡང་གཏན་ཚིགས་སུ་བཀོད་པ་ན། དམ་བཅས་པ་གཏན་ཚིགས་སུ་འགྱུར་རོ་ཞེས་སློབ་དཔོན་ཆོས་མཆོག་གསུང་ངོ༌། །རང་ཉིད་ཀྱི་བཤད་པ་ནི། 1$0000300རིག་པ་ཞེས་བྱ་བ་ཡང་1$0000270ཞེས་བྱ་བ་རིག་པའི་སྒྲས་བརྗོད་པར་བྱ་བ་ཉིད་ནི། 1$0000300དེ་ལྟར་1$0000270ཞེས་བྱ་བ་རིག་པར་བྱེད་པའི་བདག་ཉིད་དུ་གསལ་བ་ཡིན་ནོ། །རིག་པར་བྱ་བ་རིག་པར་བྱེད་པའི་བདག་ཉིད་དུ་གསལ་བས་ཁྱབ་པ་ཡང་ཅིའི་ཕྱིར་ཞེ་ན། རིག་པར་བྱ་བ་ནི་གསལ་བར་བྱ་བ་ཙམ་གྱི་བདག་ཉིད་ཡིན་པའི་ཕྱིར་རོ་ཞེས་བརྗོད་པ་ནི་དེའི་བདག་ཉིད་ཡིན་པའི་ཕྱིར་རོ་ཞེས་བྱ་བའོ། །གསལ་བ་ཙམ་གྱིས་རིག་པ་ལ་ཁྱབ་མོད་དེ་ལྟ་ན་ཡང་རིག་པར་བྱེད་པའི་བདག་ཉིད་དུ་གསལ་བ་གོ་གང་ལས་སྙམ་ན། དེ་གཞན་འགའ་ཞིག་ནི་ཞེས་སྨྲོས་ཏེ། གསལ་བ་ཙམ་པོ་དེ་ནི་རིག་པར་བྱེད་པ་ལས་གཞན་འགའ་ཞིག་གི་ཆོས་ནི་མ་ཡིན་ཏེ། དཔེར་ན་བདག་རིག་པའི་གསལ་བ་བཞིན་ནོ་ཞེས་བྱ་བ་ཡིན་ནོ། །འདི་ལ་དེ་ཕྱིར་ཡང་ཞེས་བྱ་བ་ནི་རིག་པར་བྱ་བ་གསལ་བར་ནི་རིག་པར་བྱེད་པའི་བདག་ཉིད་ཡིན་པའི་ཕྱིར་ཞེས་བྱ་བ་ཡིན་པ་དེ་ནི་ཕྱིའི་དོན་དུ་སྨྲ་བས་ཀྱང་ཁས་ལེན་ཏེ། གསལ་བ་ནི་སྔོན་པོའི་རང་བཞིན་ལས་ཐ་དད་པ་ཤེས་པའི་ཆོས་སུ་འདོད་ ༼༡༨༧༽ པའི་ཕྱིར་རོ་ཞེས་སོ། །འདི་ལ་མི་འཐད་མོད་ཀྱི། འོན་ཀྱང་ཡི་གེའི་དོན་ནི་ཕལ་ཆེར་དེ་ལྟར་ཡིན་ནོ། །དོན་གྱི་དེ་ཉིད་དཔྱད་པ་ནི། སློབ་དཔོན་ཤེས་རབ་འབྱུང་གནས་སྦས་པ་དང༌།

ཞི་བ་བཟང་པོ་ལ་སོགས་པ་ན་རེ། སྔོན་པོ་ལ་སོགས་པའི་རྣམ་པ་ནི། ཤེས་པ་ལས་གཞན་མ་ཡིན་ཏེ། རང་རིག་རིག་པར་བྱ་བའི་ཕྱིར་རོ། །དེ་ལ་ཕྱོགས་ཆོས་ནི་ཉམས་སུ་མྱོང་བས་ངེས་སོ། །ཁྱབ་པ་ཡང་རིག་པར་བྱ་བ་འགལ་བ་ལ་ནི་རིག་པར་བྱེད་པ་ཡང་འགལ་བས་ཁྱབ་སྟེ། དེས་ན་ཁྱབ་པར་བྱེད་པ་འགལ་བ་ཡིན་ནོ། །འདི་ལྟར་སྔོན་པོ་རང་གི་རང་བཞིན་རིག་པ་ཉིད་ཀྱིས་རིག་ན་དེ་རང་གི་རང་བཞིན་ཁོ་ནའོ། །བྱེད་པ་གཞན་གྱིས་རིག་ན་ནི་རིག་པ་ཡང་གཞན་ཁོ་ནའོ། །དེས་ན་རིག་པར་བྱ་བ་ཐ་དད་པ་ལ་རིག་པར་བྱེད་པ་ཐ་དད་པས་ཁྱབ་པས་ཁྱད་པར་ངེས་སོ་ཞེའོ། །དེ་ནི་མི་འཐད་དེ། དེ་ལྟར་བདག་དང་བདག་མེད་པའི་རྣམ་པ་ཡང་འགལ་བས་དེ་དག་རིག་པ་ཡང་གཅིག་མ་ཡིན་པར་ཐལ་ལོ། །གཞན་ཡང་རིག་པར་བྱ་བ་དང་རིག་པར་བྱེད་པ་བདག་གཅིག་པར་མ་གྲུབ་ན་རིག་པར་བྱ་བ་ཐ་དད་པས་རིག་བྱེད་ཐ་དད་པར་མི་འགྲུབ་སྟེ། འབྲས་བུ་ཐ་དད་པས་རྒྱུ་ཐ་དད་པར་མི་འགྲུབ་པ་བཞིན་ནོ། །བདག་གཅིག་པར་གྲུབ་ན་ཡང་ཕན་ཚུན་བརྟེན་པའི་སྐྱོན་ཡོད་པའི་ཕྱིར་རོ། །དེས་ན་དེ་ནི་མ་ཡིན་ནོ། །སློབ་དཔོན་ཆོས་མཆོག་ཉིད་ན་རེ། སྔོན་པོ་ལ་སོགས་པ་ནི་བདེ་བ་ལ་སོགས་པ་རིག་པར་བྱེད་པ་ལས་ཐ་དད་པ་མ་ཡིན་ཏེ། རིག་པར་བྱེད་པ་དང་ལྷན་ཅིག་གསལ་བའི་ཕྱིར་རོ་ཞེས་བྱ་བ་ཡིན་ཏེ། ཐ་དད་པ་དང་འགལ་བ་ནི་ཐ་མི་དད་པ་ཡིན་ལ་དེས་འདྲེས་པ་སྣང་བ་ལ་ཁྱབ་པས་ན་ ༼༡༨༨༽ འགལ་བས་ཁྱབ་པ་དམིགས་པ་ཡིན་ནོ་ཞེས་སོ། །འདི་ཡང་མི་འཐད་དེ། འབྲེལ་པ་དང་ལྷན་ཅིག་པ་ནི་རྣམ་གྲངས་པ་ཡིན་ནོ། །དེས་ན་འབྲེལ་པར་གསལ་བ་ཞེས་བརྗོད་དམ། ལྷན་ཅིག་གསལ་བ་ཞེས་བརྗོད་ཀྱང་ལྷན་ཅིག་དམིགས་པ་ལས་ཁྱད་པར་ཅི་ཡོད་དེ། གསལ་བ་ཡང་དམིགས་པ་ཙམ་ལས་གཞན་མ་ཡིན་པའི་ཕྱིར་རོ། །གལ་ཏེ་སྔ་མར་ནི་ངེས་པའི་ཁྱད་པར་ཅན་ཡིན་ལ། འདིར་ནི་འབའ་ཞིག་པ་ཡིན་ན་ཡང་ངེས་པའི་ཁྱད་པར་དོན་མེད་དེ། འབའ་ཞིག་ལ་ཡང་སྒྲུབ་པའི་ནུས་པ་ཡོད་པའི་ཕྱིར་རོ། །དེ་འདྲ་བ་ནི་ཡི་གེའི་དོན་ཡང་མ་ཡིན་ཏེ།

སྔ་མ་བས་ཀྱང་ཤིན་ཏུ་ཆེས་མི་འཐད་དོ། །ཡང་ཁ་ཅིག་ན་རེ་སྔོན་པོ་ལ་སོགས་པའི་རྣམ་པ་ནི་ཤེས་པ་ལས་གཞན་མ་ཡིན་ཏེ། རིག་པར་བྱ་བ་ཡིན་པའི་ཕྱིར་རང་གི་ངོ་བོ་བཞིན་ནོ། །འདི་ལ་ཁྱབ་པ་ནི་གསལ་བ་ཞེས་བྱ་བ་ནི་ཤེས་པའི་ཐུན་མོང་མ་ཡིན་པའི་དོན་ཡིན་ཏེ། དེ་ལྟ་མ་ཡིན་ན་རྟོག་པ་མེད་པའི་སེམས་ལ་ཤེས་པའི་ཆོས་ཅི་ཞིག་ཡོད། རང་དང་གཞན་ལ་བྱེད་པ་ནི་རྟོག་པས་སྒྲོ་བཏགས་པས་སྒྲོ་བཏགས་པའི་ཕྱིར་ན་འཛིན་པ་ཞེས་བྱ་བ་ནི་མེད་པ་ཁོ་ནའོ། །ཞེན་པ་ཡང་རྟོག་པའི་ཆོས་ཡིན་ནོ། །དེས་ན་རྟོག་པ་མེད་པ་ལ་ཤེས་པའི་མཚན་ཉིད་ཅི་ཡོད་ཅེས་བརྟགས་པ་ན། གདོན་མི་ཟ་བར་གསལ་བར་ཙམ་བྱ་བ་དང་བྱེད་པ་དང་བྲལ་བ་དོན་དམ་པར། དེའི་རང་བཞིན་དུ་བརྗོད་པར་བྱའོ། །དེ་ལྟ་ན་རིག་པའི་ཐ་སྙད་ལ་བརྟེན་པ་ཡང་གསལ་བ་ཙམ་ཡིན་པས་ན་ཤེས་པའི་ཆོས་དང་ལྡན་པ་དེའི་ངོ་བོར་གྲུབ་བོ་ཞེས་བརྗོད་དོ། །འདི་ལ་སློབ་དཔོན་ཆོས་མཆོག་ན་རེ། དེ་ནི་མི་རུང་སྟེ། མེད་པ་གསལ་བ་འགལ་བར་ཐལ་བའི་ཕྱིར་རོ་ཞེའོ། །ད་ནི་དེ་དཔྱད་པར་བྱ་སྟེ། དཔེར་ ༼༡༨༩༽ ན་སྔོན་པོ་ཉིད་ནི་ཁ་དོག་གི་རང་བཞིན་ཡིན་པས། གལ་ཏེ་སྔོན་པོར་སྣང་བ་དེ་བདེན་པ་གཞན་གྱི་ངོ་བོར་འགལ་བ་ཡིན་ཡང་མེད་པར་ནི་མི་འགལ་ཏེ། རྨི་ལམ་གྱི་སྔོན་པོ་བཞིན་ནོ། །དེ་བཞིན་དུ་ཤེས་པའི་ཐུན་མོང་མ་ཡིན་པའི་རང་བཞིན་དང་ལྡན་པ་དེ་ཡང་ཤེས་པ་མ་ཡིན་པའི་ངོ་བོར་བདེན་པ་ནི་འགལ་མོད་ཀྱི། མི་བདེན་པར་ནི་མི་འགལ་ལོ། །དེས་ན་དེའི་རང་བཞིན་གཞན་དུ་འགལ་ཡང་བརྫུན་པར་མི་འགལ་བས་ན། གསལ་བ་བརྫུན་པ་ལ་མི་འཐད་པ་མེད་དོ། །དེས་ན་གཏན་ཚིགས་ཀྱི་དོན་ནི་རྣམ་པར་དཔྱད་ན་འདི་ཁོ་ན་རིགས་སོ། །ཡི་གེའི་དོན་དུ་ཡང་འདི་ཁོ་ན་ལྟར་གསལ་བ་ཡིན་ནོ། །དེ་ལྟར་བཟུང་བའི་རྣམ་པ་གཞལ་བྱར་བྱས་ནས་འཁྲུལ་པའི་ཡུལ་ཇི་ལྟར་བར་ཚད་མ་དང༌། འབྲས་བུ་ལ་སོགས་པ་གཞག་ནས་ད་ནི་རང་ཉིད་གཞལ་བྱར་བྱས་པའི་འབྲས་བུ་ལ་སོགས་པའི་རྣམ་པར་རྟོག་པ་སྟོན་པ་ནི།

དེའི་ཕྱིར་ཞེས་བྱ་བ་ལ་སོགས་པ་སྟེ། དོན་དམ་པར་རྣམ་རིག་ཙམ་དུ་གྲུབ་པ་དེའི་ཕྱིར་གཞལ་བྱ་རང་གི་ངོ་བོ་ལ་ལྟོས་ཏེ་ཚད་མ་ལ་སོགས་པ་འདི་ལྟར་གཞག་གོ་ཞེས་བྱ་བའི་དོན་དེ། 1$0000300དཔེར་ན་འདོད་ཆགས་སོགས་ཚོར་བཞིན་1$0000270ཞེས་བྱ་བ་ལ་སོགས་པ་ལ། 1$0000300འདི་ནི་ཀུན་ལ་སྦྱར་བར་བྱ་1$0000270ཞེས་བྱ་བ་ནི་དོན་དམ་པའི་ཡུལ་ཅན་དེ་ཁོ་ན་མཐོང་བའི་ཚད་མ་ལ་ཡང་སྦྱར་བར་བྱའོ། །ཡང་ན་ཕྱིའི་དོན་དུ་སྨྲ་བ་འབའ་ཞིག་ཏུ་མ་ཟད་ཀྱི། གཞུང་ལུགས་གཞན་ཐམས་ཅད་ལ་ཡང་དེ་ཁོ་ན་ལྟར་འཐད་དོ་ཞེས་བྱ་བའོ། །མངོན་སུམ་གྱི་ལེའུའི་དཀའ་གནས་རྣམ་པར་བཤད་པ་རྫོགས་སོ།། །། ༼༡༩༠༽ 1$0000300གཉིས་པ། རང་དོན་རྗེས་དཔག་གི་ལེའུའི་དཀའ་གནས་རྣམ་པར་བཤད་པ། 1$0000270རང་གི་དོན་གྱི་རྗེས་སུ་དཔག་པའི་རབ་ཏུ་དབྱེ་བ་ལ་གསུམ་ལས། དབྱེ་བ་མདོར་བསྟན་པའི་དབང་དུ་བྱས་ཏེ། དབྱེ་བའི་དབང་དུ་བྱས་པའི་གཞི་དང༌། དབྱེ་བའི་དོན་དང༌། དབྱེ་བ་བརྗོད་པའི་ཚིག་གི་བྱེད་པ་དང༌། དབྱེ་བའི་དོན་ངེས་པའི་འབྲས་བུ་བཞིའོ། །དང་པོ་ནི་ཅི་རྗེས་སུ་དཔག་པའི་སྒྲས་བརྗོད་པར་ནུས་པ་ཙམ་གྱི་དབང་དུ་བྱས་ཏེ་རྣམ་པ་གཉིས་སུ་དབྱེ་བའམ། འོན་ཏེ་རྗེས་སུ་དཔག་པའི་མཚན་ཉིད་ཀྱིས་ཁྱབ་པའི་དབང་དུ་བྱས་ཏེ། དང་པོ་ནི་མི་རུང་སྟེ་སྒྲ་དང་ཤེས་པ་ལས་གཞན་པའི་དངོས་པོ་ཡང་རྗེས་སུ་དཔག་པའི་སྒྲས་བརྗོད་པར་མི་ནུས་པ་ནི་མ་ཡིན་པའི་ཕྱིར་རོ། །གཉིས་པ་ལྟར་ན་ཡང་སྒྲ་རྗེས་སུ་དཔག་པའི་དབྱེ་བར་བསྟན་པ་འགལ་ལོ་ཞེ་ན། གཉི་ག་ལྟར་ཡང་མ་ཡིན་ཏེ། འོན་ཀྱང་གང་ཞིག་རྗེས་སུ་དཔག་པའི་སྒྲས་བརྗོད་པར་རིགས་པའི་དོན་དེ་རྣམ་པ་གཉིས་སུ་དབྱེ་བར་བྱ་བ་ཡིན་ནོ། །འདི་ལྟར་མཚན་ཉིད་ཀྱིས་ཁྱབ་པ་ནི་བརྡས་ངེས་པར་བྱས་པ་ཁོ་ནས་དེའི་སྒྲས་བརྗོད་པར་རིགས་པ་ཡིན་ལ། གཞན་ནི་དེ་ལྟར་བརྗོད་པ་ལ་དགོས་པ་ཡོད་པས་ཡིན་ནོ། །དགོས་པ་དང་ལྡན་པ་ཡང་རྟགས་བརྗོད་པའི་མཚན་ཉིད་ཀྱི་སྒྲ་ཁོ་ན་ཡིན་ཏེ།

སྒྲ་ཚད་མ་གཞན་དུ་འདོད་པ་དགག་པའི་འབྲས་བུ་ཡོད་པས་སོ། །དབྱེ་བའི་དོན་ནི་རྣམ་པ་ཐ་དད་པ་ཙམ་ནི་མ་ཡིན་གྱི། འོན་ཀྱང་ ༼༡༩༡༽ དངོས་པོ་ཐ་དད་པ་ཁོ་ན་ཡིན་ནོ། །དེས་ན་བློ་ཕྱིན་ཅི་ལོག་པ་ཅན་དག་ཤེས་པ་ཁོ་ན་ལ་ལྟོས་པས་རྣམ་པ་གཉིས་སུ་འདོད་པ་ཡང་འཁྲུལ་པར་བསྟན་ཏོ། །དབྱེ་བ་སྟོན་པའི་སྒྲའི་བྱེད་པའི་གྲངས་བརྗོད་པའི་སྒྲ་ནི་ངེས་པར་གཟུང་བའི་དོན་ཡིན་པའི་ཕྱིར་དང༌། མིང་བརྗོད་པ་ཡང་དངོས་པོ་གཞན་དགག་པའི་དོན་དུ་སྟེ། སྔར་བཤད་ཟིན་པ་དང་འདྲའོ། །དབྱེ་བ་བརྗོད་པའི་སྒྲས་དེ་ལྟར་དོན་ངེས་ཀྱང་དོན་ངེས་པ་དེ་ཉིད་ཀྱིས་ཅི་བྱ་སྙམ་ན། དབྱེ་བའི་དོན་ཅི་ལྟ་བ་བཞིན་ངེས་པ་ནི་མཚན་ཉིད་ཕྱིན་ཅི་མ་ལོག་པར་རྟོགས་པའི་དོན་དུ་ཡིན་ཏེ། དབྱེ་བ་མ་རྟོགས་པར་ནི་སོ་སོར་ངེས་པའི་མཚན་ཉིད་ངེས་པར་མི་ནུས་པས་སོ། །དེ་ཉིད་ཀྱི་ཕྱིར་དབྱེ་བ་དང་པོར་བསྟན་ཏེ། ཐབས་ངེས་པ་ནི་ཐབས་ལས་བྱུང་བ་ངེས་པའི་སྔོན་དུ་འགྲོ་བས་སོ། །དབྱེ་བ་ངེས་པ་འགྲུབ་པའི་རྒྱུ་ནི་འདི་ལྟར་ཡིན་ཏེ། གལ་ཏེ་རང་གི་དོན་དང་གཞན་གྱི་དོན་གཉིས་སུ་དབྱེ་བ་ཇི་ལྟར་གནས་ཏེ་ཐ་མི་དད་པའི་ཕྱིར་རོ། །འདི་ལྟར་རང་དང་གཞན་ངོ་བོ་ཉིད་ཀྱིས་གནས་པ་ནི་མ་ཡིན་ཏེ། ལྟོས་པས་གནས་པའི་ཕྱིར་རོ། །དེས་ན་སྐྱེས་བུ་གཅིག་ལ་ལྟོས་ཏེ་རང་གི་དོན་དུ་འདོད་པ་དེ་ཁོ་ན་སྐྱེས་བུ་གཞན་ལ་ལྟོས་ཏེ་གཞན་གྱི་དོན་ཡིན་ནོ། །དེ་ལྟ་ན་ཡང་ཤེས་པ་དང་བརྗོད་པ་གཉིས་ཡང་རང་དང་གཞན་གྱི་དོན་ཡིན་པས་དབྱེ་བ་ག་ལ་ཡོད། འོན་ཏེ་སྒྲ་དང་ཤེས་པ་རྒྱུད་གང་དུ་གཏོགས་པ་དེ་ཁོ་ན་ལ་ལྟོས་ཏེ་རང་དང་གཞན་དུ་བརྗོད་པར་འདོད་པས་ན་སྐྱེས་བུ་གཞན་ལ་ལྟོས་པའི་ ༼༡༩༢༽ རང་དོན་སྐྱེས་བུ་གཞན་ལ་ལྟོས་ཏེ་གཞན་དོན་དུ་ཐལ་བ་མ་ཡིན་ནོ་ཞེ་ན། དེ་ལྟར་ན་ཡང་སྐྱེས་བུ་དེ་ཉིད་ལ་ལྟོས་ཏེ་འཆོལ་བར་ཐལ་བ་ཁོ་ནའོ། །འདི་ལྟར་རེས་འགའ་སྒྲས་ཀྱང་རང་ཉིད་རྟོགས་པར་བྱེད་ལ།

ཤེས་པས་ཀྱང་དེ་ལས་ལྟོས་ཏེ་གཞན་དུ་འདོད་པ་རྟོགས་པར་བྱེད་དེ། རང་མ་རྟོགས་པར་ནི་གཞན་ལ་རྟོགས་པར་མི་ནུས་སོ། །གལ་ཏེ་བརྒྱུད་ནས་གཉི་ག་གཉི་གའི་དོན་ཡིན་ཡང་དངོས་སུ་གང་གི་དོན་ཡིན་པ་དེའི་རྒྱུས་རྣམ་པར་དབྱེའོ་ཞེ་ན། དེ་ལྟ་ན་སྒྲ་གཞན་དོན་མ་ཡིན་པར་ཐལ་ཏེ་དངོས་སུ་གཞན་རྟོགས་པའི་རྒྱུ་མ་ཡིན་པའི་ཕྱིར་རོ། །སྒྲ་ནི་རྣ་བའི་རྣམ་ཤེས་དང༌། སྒྲའི་ངོ་བོ་ངེས་པ་དང༌། མིང་དང་མིང་ཅན་གྱི་འབྲེལ་པ་དྲན་པ་དང༌། དངོས་ཀྱི་བརྗོད་བྱ་ངེས་པས་བར་ཆོད་ནས་རྗེས་སུ་དཔག་པའི་རྒྱུ་ཡིན་ནོ་ཞེ་ན། མ་ཡིན་ཏེ་རང་གི་རྒྱུད་དུ་གཏོགས་པའི་དོན་གང་ཞིག་རྩོ་བོར་རང་རྟོགས་པ་ལ་མཁོ་བ་དང་གཞན་རྟོགས་པ་ལ་མཁོ་བའི་རྒྱུས་རྣམ་པ་གཉིས་སུ་གྲུབ་པའི་ཕྱིར་གཙོ་བོའི་རྒྱུ་རྒྱུ་མཚན་དུ་བྱས་ཏེ་རྣམ་པ་གཉིས་སུ་ངེས་སོ། །འོ་ན་གཉི་ག་མ་ཡིན་པའམ་ཡང་ན་གཉི་ག་ལ་རྟོགས་པ་དེ་གང་དུ་འདུ་སྙམ་ན། ཕུང་པོ་གསུམ་པ་དེ་འདྲ་བ་མེད་པར་སྟོན་པ་ནི། གཞན་དང་གཞན་མ་ཡིན་པ་ཞེས་ཕན་ཚུན་སྤངས་པའི་འགལ་བ་བརྗོད་པའི་ཚིག་གིས་བསྟན་ཏོ། །འོ་ན་དབྱེ་བའི་དོན་ངེས་པ་ནི་མཚན་ཉིད་བསྟན་པའི་ཡན་ལག་ཏུ་འདོད་པ་ཡིན་ན། དེའང་མི་འཐད་དེ། དབྱེ་བ་ངེས་པ་ལ་ལྟོས་པའི་མཚན་ཉིད་མེད་པའི་ཕྱིར་རོ། །སོ་སོར་ངེས་པའི་མཚན་ཉིད་ཐུན་མོང་མ་ཡིན་པ་འགའ་ཞིག་ཡོད་ན་དེ་དབྱེ་བ་མ་བསྟན་པར་མི་ནུས་པ་ཞིག་ན་ད་ལྟར་ནི་དེ་ལྟ་མ་ཡིན་ཏེ། དབྱེ་བ་མ་བསྟན་ཀྱང་རང་དོན་གྱི་མཚན་ཉིད་ ༼༡༩༣༽ རྟོགས་ལ། དེ་རྟོགས་པ་ཉིད་ཀྱིས་གཞན་དོན་གྱི་མཚན་ཉིད་ཀྱང་ངེས་པའི་ཕྱིར་རོ་ཞེས་ཞེ་ལ་བཞག་ནས། 1$0000300ཁྱད་པར་མེད་པའི་ཕྱིར་1$0000270ཞེས་བྱ་བ་ལ་སོགས་པ་སྨྲོས་སོ། །སྒྲ་ནི་ལོགས་ཤིག་ཏུ་བརྗོད་པར་བྱ་བ་མ་ཡིན་ཏེ། བརྗོད་པར་བྱ་བ་ཉིད་དུ་འདོད་པ་བྱ་བ་དེ་ལ་དགོས་པའི་ཁྱད་པར་མེད་པའི་ཕྱིར་རམ། དེ་འཆད་པའི་སྒྲ་ལ་དགོས་པའི་ཁྱད་པར་མེད་པའི་ཕྱིར་རོ་ཞེ་ན།

གཉི་ག་དགག་པའི་ཕྱིར་1$0000300མ་ཡིན་ཏེ་1$0000270ཞེས་གསུངས་སོ། །དང་པོ་མ་གྲུབ་པར་བརྗོད་པ་ནི་1$0000300འཇུག་པ་ཐ་དད་པའི་ཕྱིར་རོ་1$0000270ཞེས་བྱ་བ་ལ་སོགས་པའོ། །འདིའི་དོན་ནི་སྐྱེས་བུ་གཉིས་ཏེ། རྟགས་ཉིད་མ་རྟོགས་པ་དང༌། དེ་རྟོགས་ཀྱང་དེ་ལས་རྟགས་ཅན་མ་རྟོགས་པའོ། །དང་པོ་ནི་རྟགས་བརྗོད་པའི་སྒྲས་རྟོགས་པ་ལ་སྦྱོར་གྱི། རྟགས་ཀྱིས་ནི་མ་ཡིན་ཏེ། དེས་ན་སྒྲ་དང་རྟགས་ཀྱི་དགོས་པ་ཐ་དད་པ་ཁོ་ནའོ། །གལ་ཏེ་བཤད་པར་བྱ་བའི་ཡུལ་ལ་དགོས་པ་ཐ་དད་པ་ཡོད་ཀྱང་དེ་འཆད་པའི་རྩོམ་པ་ལ་དགོས་པ་ཐ་དད་པ་མེད་ན། ཐ་དད་པར་བརྗོད་པར་བྱ་བ་ལྡོག་ཅིང༌། ཡུལ་ལ་དགོས་པ་ཐ་དད་པ་མེད་ཀྱང་དེ་འཆད་པའི་རྩོམ་པ་ལ་དགོས་པ་ཐ་དད་པ་ཡོད་ན་དེ་འཇུག་པ་མ་ཡིན་ནམ། དེས་ན་འཇུག་པ་ཐ་དད་པ་ཡོད་ཀྱང་ཐ་དད་དུ་བཤད་པར་བྱ་བ་མ་ཡིན་པ་འགོག་པ་ལ་ཅི་ཕན་ཞེ་ན། མ་ཡིན་ཏེ་རྟོག་པ་དང་ལྡན་པས་དཔྱད་པར་བྱ་བ་ནི་དོན་བྱེད་པ་ཁོ་ན་ཡིན་ནོ། །དེས་ན་གལ་ཏེ་སྒྲ་ལ་ཤེས་པ་ལས་ཐ་དད་པ་དོན་བྱེད་པ་མེད་ན། དེའི་དོན་བྱེད་པ་དོན་དུ་གཉེར་བ་ལ་དེ་ལོགས་ཤིག་ཏུ་བརྗོད་པར་མི་བྱ་བ་ཁོ་ནའོ། །དེས་ན་ལོགས་ཤིག་ཏུ་མི་བརྗོད་པའི་རྒྱུ་གཅིག་བཀག་པས་ན་ལོགས་ཤིག་ཏུ་བརྗོད་པར་བྱ་བ་ཉིད་དུ་གྲུབ་པའི་ཡན་ལག་ཁོ་ནའོ། ། ༼༡༩༤༽ གཉིས་པ་འཆད་པའི་སྒྲ་ལ་དགོས་པའི་ཁྱད་པར་མེད་པ་མ་གྲུབ་པ་ཉིད་དུ་སྟོན་པས་གཞན་གྱི་དོགས་པ་ཉིད་གསལ་འདེབས་པ་ནི། 1$0000300མ་ཡིན་ཏེ་མཚན་ཉིད་1$0000270ཅེས་བྱ་བའོ། །འདི་ཡང་མ་གྲུབ་པ་ཉིད་དུ་དགོས་སུ་སྟོན་པ་ནི་1$0000300དེ་ལྟར་བདེན་མོད་ཀྱི་1$0000270ཞེས་བྱ་བའོ། །དོན་ནི་མཁས་པ་ལ་ལྟོས་ཏེ་དོན་རྟོགས་པ་ཁོ་ནས་ཚིག་ངེས་པའི་ཕྱིར་འཆད་པའི་སྒྲ་ལ་དགོས་པ་མེད་པ་བདེན་ཡང༌། མི་མཁས་པ་ལ་ལྟོས་ཏེ་ཐ་དད་པར་འཆད་པའི་སྒྲ་ལ་དགོས་པ་ཡོད་པས། གཏན་ཚིགས་གཉིས་པ་ཡང་མ་གྲུབ་བོ་ཞེས་བྱ་བ་ཡིན་ནོ། །བཤད་པར་བྱ་བའི་ཡུལ་དང༌།

དེའི་ཡུལ་ཅན་གྱི་འཆད་པའི་རྩོམ་པ་ལ་དགོས་པ་མེད་པ་དགག་པ་འདི་ཉིད། སློབ་དཔོན་ཆོས་མཆོག་གིས་དགོས་པ་དང་མཚན་ཉིད་དུ་གསུངས་ཏེ། བཤད་པར་བྱ་བའི་ཡུལ་ལ་ལྟོས་ཏེ། མཚན་ཉིད་གཞན་ཡོད་པ་ཉིད་འཆད་པར་བྱེད་པའི་དགོས་པ་འཕེན་པ་ཡིན་པས་མི་འགལ་ལོ། །དབྱེ་བའོ། 1$0000300།དེ་ལྟར་རྟགས་དང་རྟགས་ཅན་བློ། །བརྒྱུད་པ་ཡིས་ནི་དངོས་པོ་ལ། །འབྲེལ་ཕྱིར་དེར་སྣང་བ་ཡིས་ནི། །སྟོང་ཡང་སླུ་བྱེད་ཉིད་མ་ཡིན།1$0000270 །ཞེས་བྱ་བ་ལ་འདིར་རྟགས་ཀྱི་བློ་མི་སླུ་བར་བཤད་པ་ནི་མི་འཐད་པ་དང༌། སྐབས་སུ་མ་བབ་པ་བརྗོད་པ་ཡང་ཡིན་ཏེ། འདི་ལྟར་རྟགས་ཀྱི་བློ་རྟགས་ལའམ། རྟགས་ཅན་ལ་མི་སླུ་བར་བརྗོད་པར་འདོད། དང་པོ་ནི་མི་རུང་སྟེ་དེར་སྣང་བས་སྟོང་པ་མ་ཡིན་པའི་ཕྱིར་རོ། །གཉིས་པ་ལྟར་ན་ཡང་དེ་ལ་མི་སླུ་བ་མེད་དེ་མ་རྟོགས་པའི་ཕྱིར་རོ། །སྐབས་སུ་ཡང་མ་བབ་སྟེ། རྗེས་སུ་དཔག་པའི་ཤེས་པ་མི་སླུ་བར་སྒྲུབ་པའི་སྐབས་སུ་རྟགས་ཀྱི་བློ་དཔྱད་པར་མི་འཐད་པས་སོ། །འོན་ཏེ་དེའང་རྗེས་ ༼༡༩༥༽ སུ་དཔག་པར་འདུས་པ་ཁོ་ན་བརྗོད་པར་འདོད་ཀྱི་གཞན་ནི་མ་ཡིན་ན། དེའི་ཚེ་རྟགས་ཅན་གྱི་བློ་ཁོ་ནར་འདུས་པས་ལོགས་སུ་བརྗོད་པ་འགལ་ལོ་ཞེས་རྒོལ་ན། སློབ་དཔོན་ཆོས་མཆོག་ན་རེ། རྟགས་ཀྱི་བློ་ནི་རྟགས་ཅན་ལ་ལྟོས་ཏེ་མི་སླུ་བར་འདོད་དོ། །དེ་ནི་མི་འཐད་པ་ཡང་མ་ཡིན་ཏེ། དེས་དེ་རྟོགས་པའི་ཕྱིར་རོ། །འདི་ལྟར་རྟགས་ཀྱི་བློ་ཞེས་བྱ་བ་ནི་དུ་བའི་ངོ་བོ་རྟོགས་པ་ཙམ་ནི་མ་ཡིན་ཏེ། འོན་ཀྱང་མེ་དང་འབྲེལ་པ་ངེས་པ་ཡང་ཡིན་ནོ། །འབྲེལ་པ་ངེས་པས་ཀྱང་གདོན་མི་ཟ་བར་འབྲེལ་པའི་ཡུལ་ངེས་པར་འགྱུར་ཏེ། དེ་ལྟ་མ་ཡིན་ན་འབྲེལ་པ་རྟོགས་པ་མི་འཐད་པས་སོ། །དེས་ན་དུ་བ་ལ་མི་སླུ་བ་བཞིན་དུ་མེ་ལ་ཡང་མི་སླུ་བ་ཡིན་པས་མི་སླུ་བ་འཐད་དོ། །སྐབས་སུ་མ་བབ་པ་ཡང་མ་ཡིན་ཏེ། རྟགས་ཀྱི་བློ་མི་སླུ་བར་མ་གྲུབ་ན་རྟགས་ཅན་གྱི་བློ་ཡང་མི་འགྲུབ་པས་ན་རྟགས་ཀྱི་ཤེས་པ་མི་སླུ་བར་བསྟན་པ་ནི་རྟགས་ཅན་གྱི་ཤེས་པ་མི་སླུ་བར་རྟོགས་པའི་རྒྱུ་ཡིན་ནོ་ཞེས་གསུང་ངོ༌། །དེ་ནི་མི་འཐད་དེ།

རྟགས་ཀྱི་བློ་དེ་ཚད་མ་དེ་ལྟ་མ་ཡིན། དང་པོ་ལྟར་ན་མངོན་སུམ་མམ་རྗེས་སུ་དཔག་པ་ཡིན། མངོན་སུམ་ཡིན་ན་དེ་ལ་རང་གི་དོན་སྣང་བས་ན། དེར་སྣང་བ་ཡིས་ནི་དེར་སྟོང་ཡང་ཞེས་ཅིའི་ཕྱིར་བརྗོད། མངོན་སུམ་གྱིས་ནི་འབྲེལ་པ་འཛིན་པ་ཡང་མ་ཡིན་ཏེ། སོ་སོར་ངེས་པའི་ཡུལ་ཅན་ཡིན་པས་སོ། །རྗེས་སུ་དཔག་པ་ཡིན་ན་ཡང་རྟགས་ཅན་གྱི་བློར་འདུས་པས་ལོགས་སུ་བསྟན་པ་ལ་དགོས་པ་ཅི་ཡོད། གཉི་ག་མ་ཡིན་ན་དེ་ལ་མི་སླུ་བ་ག་ལ་ཡོད་དེ། མི་སླུ་བ་ནི་ཚད་མའི་མཚན་ཉིད་ཡིན་པའི་ཕྱིར་དང༌། ཚད་མ་གཉི་ག་མ་ཡིན་པ་ཡང་བཀག་པའི་ཕྱིར་ 

༼༡༩༦༽ རོ། །འདི་ལ་སློབ་དཔོན་ཤེས་རབ་འབྱུང་གནས་ན་རེ། འདི་ནི་རང་བཞིན་གྱི་རྟགས་ཀྱི་དབང་དུ་བྱས་པ་ཡིན་ཏེ། བྱས་པའི་བློ་ནི་བྱས་པ་ལ་མི་སླུ་ལ་བྱས་པ་དེ་ཉིད་ནི་རྟགས་ཅན་ཡང་ཡིན་པས་ན་བྱས་པ་ལ་མི་སླུ་བ་ཉིད་མི་རྟག་པ་ལ་ཡང་མི་སླུ་བ་ཡིན་པའི་ཕྱིར་རོ་ཞེས་གསུང་ངོ༌། །འདི་ནི་ཆེར་འཁྲུལ་ཏེ་བྱས་པའི་བློ་མི་རྟག་པ་ལ་མི་སླུ་ན་མི་རྟག་པའི་བློ་ཚད་མ་མ་ཡིན་ཏེ་བཟུང་བ་འཛིན་པའི་ཕྱིར་རོ། །གལ་ཏེ་བྱས་པ་མྱོང་བས་མི་རྟག་པར་འཛིན་ཀྱང་མི་སླུ་བ་ནི་ཡོད་པ་མ་ཡིན་ནོ། །གཞན་ཡང་རྟགས་ཀྱི་བློ་དེ་ཡང་མངོན་སུམ་མམ་རྗེས་སུ་དཔག་པའམ། གཉི་ག་མ་ཡིན་པ་ཞིག་ཡིན། མངོན་སུམ་ནི་མ་ཡིན་ཏེ། སྣང་བས་སྟོང་པ་དང་བརྒྱུད་ནས་འབྲེལ་པ་མི་རུང་བའི་ཕྱིར་རོ། །རྗེས་སུ་དཔག་པ་ཡིན་ན་ཡང་རྟགས་ཅན་གྱི་བློར་འདུས་པ་ཐ་དད་པ་བརྗོད་པ་འགལ་ལོ། །གཉི་ག་མ་ཡིན་པ་ལ་ནི་མི་སླུ་བ་འགལ་ལོ་ཞེས་བྱ་བའི་ཉེས་པ་ཇི་ལྟར་སྤོངས། དེས་ན་འདི་ནི་ཤིན་ཏུ་སླ་སྟེ་འདི་ལྟར། དངོས་པོ་ལས་ནི་རྟགས་ཀྱི་བློ། །དེ་ལས་ནི་རྟགས་ཅན་གྱི་བློ་ཡིན་ནོ་ཞེས་བཤད་མ་ཐག་པ་ལྟར་རྟགས་ཀྱི་བློ་དང་རྟགས་ཅན་གྱི་བློ་གཅིག་ནས་གཅིག་ཏུ་བརྒྱུད་ནས་རྟགས་ཅན་གྱི་བློ་དངོས་པོ་དང་འབྲེལ་བའི་ཕྱིར་རྟགས་ཅན་གྱི་བློ་རྟགས་ཙམ་གྱི་དོན་ཡིན་གྱིས་སྟོང་ཡང་སླུ་བྱེད་མ་ཡིན་ནོ་ཞེས་སྒྲ་ཇི་བཞིན་དུ་བཤད་པས་མ་ཆོག་པ་ཅི་ཡོད། དེས་ན་དེ་ལྟར་དངོས་པོ་ལས་རྟགས་ཀྱི་བློ་དང༌། དེ་ལས་ནི་རྟགས་ཅན་གྱི་བློ་ཡིས་པས་དེ་གཉིས་དེ་ལྟར་བརྒྱུད་པས་འབྲེལ་པའི་ཕྱིར་མི་སླུའོ་ཞེས་ཤིན་ཏུ་གསལ་ལོ། 1$0000300།ཅི་ལྟར་དོན་བྱེད་ལ་ཁྱད་ཡོད་1$0000270ཅེས་བྱ་བའི་དཔེ་ནི། ནོར་བུའི་འོད་ལ་ནོར་ ༼༡༩༧༽ བུར་འཛིན་པ་དང༌། མར་མེའི་འོད་ལ་ནོར་བུར་འཛིན་པ་གཉིས། ལོག་པའི་ཤེས་པ་སླུ་བའི་མཚན་ཉིད་ལ་ཁྱད་པར་མེད་ཀྱང་དོན་བྱ་བ་འགྲུབ་པའི་བརྒྱུད་པའི་རྒྱུ་མཚན་ཡིན་པ་དང་མ་ཡིན་པའི་ཁྱད་པར་ཡོད་པ་བཞིན་དུ།

རྗེས་སུ་དཔག་པ་དང་དེར་སྣང་བ་དག་འཁྲུལ་པར་ཁྱད་པར་མེད་ཀྱང་སླུ་བ་དང་མི་སླུ་བའི་ཁྱད་པར་ཡོད་པས་མི་འགལ་ལོ་ཞེས་བྱ་བའི་དོན་ཏོ། །ཁ་ཅིག་ན་རེ། ནོར་བུའི་འོད་ལ་ནོར་བུར་འཛིན་པ་དང་མར་མེའི་འོད་ལ་ནོར་བུར་འཛིན་པ་དག་ལོག་པའི་ཤེས་པ་ཞེས་བྱ་བ་གཟུང་བའི་ཡུལ་ལ་འཁྲུལ་པར་ཁྱད་པར་མེད་ཀྱང་དོན་ཐོབ་པ་དང་མི་ཐོབ་པས་སླུ་བ་དང་མི་སླུ་བའི་ཁྱད་པར་ཡོད་པ་བཞིན་དུ། རྗེས་སུ་དཔག་པ་དང་དེར་སྣང་བ་དག་འཁྲུལ་བར་ཁྱད་པར་མེད་ཀྱང་སླུ་བ་དང་མི་སླུ་བའི་ཁྱད་པར་ཡོད་དོ་ཞེས་བྱ་བའི་དོན་ཡིན་པས་ན་ནོར་བུའི་འོད་ལ་ནོར་བུར་འཛིན་པ་ཚད་མར་བཞེད་པར་གསལ་ཏེ། དེ་ལྟ་མ་ཡིན་ན་འཁྲུལ་ཀྱང་མི་སླུ་བའི་དཔེར་མི་རུང་བར་ཐལ་བའི་ཕྱིར་རོ་ཞེའོ། །དེ་ནི་ཡེ་ནས་མ་ཡིན་ཏེ། ཚད་མའི་མཚན་ཉིད་མི་སླུ་བ་མེད་པ་དང༌། རྗེས་དཔག་གི་མཚན་ཉིད་མེད་པ་དང༌། མངོན་སུམ་གྱི་མཚན་ཉིད་མེད་པ་དང༌། དཔེར་མི་རུང་བའོ། །དང་པོ་ནི་སྒོའི་ནོར་བུ་མེད་པས་དེ་ལ་མི་སླུ་བ་མེད་པ་དང༌། ཕུག་གི་ནོར་བུ་མ་རྟོགས་པས་དེ་ལ་མི་སླུ་བ་མེད་པ་དང༌། ལོག་པའི་ཤེས་པ་གཞན་དང་ཁྱད་པར་མེད་པས་མི་སླུ་བ་ཁས་ལེན་ན་ཧ་ཅང་ཐལ་བའོ། །ཐ་མ་ནི་སྨིག་རྒྱུ་དང་ཉ་ཕྱིར་མཐོང་བ་ལས་གཟུགས་འདྲ་བས་ཆུ་དང་དངུལ་དུ་འཁྲུལ་པ་ཡང་འདི་དང་འདྲ་བས་མི་སླུ་བ་ཅི་སྟེ་མ་ཡིན། དེ་གཉིས་དངུལ་དང་ཆུ་ཐོབ་པ་མེད་དོ་ཞེ་ན་ ༼༡༩༨༽ འདི་ལ་ཁང་བའི་སྒོའི་ནོར་བུ་ཐོབ་བམ། ཕུག་གི་ནོར་བུ་ཐོབ་བོ་ཞེ་ན། དེར་ཡང་སྨིག་རྒྱུ་བའི་ཡོད་པ་དང་ཉ་ཕྱིས་ཀྱི་ཡོད་པ་མ་ཐོབ་བམ། དེ་ནི་བཅས་པ་དང་མི་མཐུན་ནོ་ཞེ་ན། ནོར་བུ་ལ་ཡང་འདྲའོ། །རྗེས་སུ་དཔག་པའི་མཚན་ཉིད་ཀྱང་མ་ཡིན་ཏེ། རྗེས་སུ་དཔག་པའི་རྒྱུས་མ་བསྐྱེད་པའི་ཕྱིར་དང༌། དེའི་ཡུལ་ལ་མི་དམིགས་པའི་ཕྱིར་རོ། །དང་པོ་ནི་གཏན་ཚིགས་ཀྱི་ངོ་བོ་མ་ངེས་པའི་ཕྱིར་དང༌། འབྲེལ་པ་མ་རྟོགས་པའི་ཕྱིར་ཚུལ་གསུམ་མེད་པས་སོ། །གཉིས་པ་ནི་རྗེས་སུ་དཔག་པ་ནི་ཆོས་ཅན་དང་བསྒྲུབ་པའི་ཆོས་ཀྱི་སྤྱིའི་ཡུལ་ཅན་ཡིན་ན་འདི་ནི་ཆོས་ཅན་དེ་མི་འཛིན་པས་ཅི་ལྟར་རྗེས་སུ་དཔག་པ་ཡིན།

མངོན་སུམ་ཡང་མ་ཡིན་ཏེ། མ་འཁྲུལ་པ་མེད་པས་ཏེ། མི་སླུ་བ་མ་འཁྲུལ་པའི་དོན་ཡིན་ཡང་དེ་མེད་པར་བཤད་མ་ཐག་ཁོ་ནའོ། །རྟོག་པ་དང་བྲལ་བ་ཡང་མེད་པའི་ཕྱིར་ཏེ་འདི་ནི་འདྲ་བ་མཐོང་བ་ལས་གཅིག་ཏུ་སྒྲོ་འདོགས་པའི་རྣམ་པར་རྟོག་པ་ཡིན་པའི་ཕྱིར་ཏེ། ཉ་ཕྱིས་ལ་དངུལ་དུ་འཁྲུལ་པ་བཞིན་ནོ། །གཞན་ཡང་གལ་ཏེ་ཚད་མ་ཡིན་ཡང་འཁྲུལ་པ་ལ་མི་སླུ་བ་མི་སྲིད་པར་རྟོག་པ་ལ་འདི་དཔེར་ཇི་ལྟར་འགྱུར་ཏེ། དུ་བ་ལས་མེ་དཔོག་པ་ཚད་མར་མི་འདོད་པ་འདི་ཚད་མར་ཁས་ལེན་པའི་རྒྱུ་ལྷག་པ་ཅི་ཡོད་ན་དཔེར་དགོད། འཁྲུལ་པར་ཤིན་ཏུ་གྲགས་པའི་ཕྱིར་དཔེ་ཡིན་ནོ་ཞེ་ན། འཁྲུལ་པར་གྲགས་ཀྱང་ཚད་མར་ཇི་ལྟར་གྲུབ། འཁྲུལ་པ་ཙམ་དུ་སྒྲུབ་པའི་སྐབས་ནི་མ་ཡིན་ནོ། །འདི་ནི་མངོན་སུམ་གྱི་ལེའུར་རྒྱས་པར་བཤད་ཟིན་པ་ཉིད་ཀྱིས་རྟོགས་པར་བྱའོ། །དོན་འདི་ཉིད་འགྲེལ་བཤད་དུ་འཆད་པ་ནི་གལ་ཏེ། གང་ཞིག་ ༼༡༩༩༽ མེད་པའི་ངོ་བོ་འཛིན་པ་དེ་ནི་ཞེས་བྱ་བ་ལ་སོགས་པའོ། །དེའང་རྣམ་པ་གསུམ་གྱིས་སྟོན་ཏེ། རང་གི་ལུགས་དགོད་པ་དང༌། གཞན་གྱི་ལུགས་དགག་པ་དང༌། དོན་བསྡུ་བའོ། །དང་པོ་ཡང་གསུམ་སྟེ། མ་བཟུང་བའི་རང་གི་མཚན་ཉིད་ངེས་པ་ཡིན་ནོ་ཡན་ཆད་ཀྱིས་སླུ་བར་འདྲ་བ་ལ་ཁྱད་པར་གྲུབ་པའི་དཔེ་གཞན་གྱི་གཏན་ཚིགས་ལ་མ་ངེས་པར་བརྗོད་པ་དང༌། དེ་ཉིད་ཚད་མ་ཡིན་ནོ་ཡན་ཆད་ཀྱིས་འཁྲུལ་པ་དང་ཚད་མ་གཉིས་འགལ་བ་སྤང་བ་དང༌། འདོད་པ་ཡིན་ནོ་ཡན་ཆད་ཀྱིས་བསྡུ་བའོ། །གཞན་གྱི་ལུགས་དགག་པ་ལ་གསུམ་སྟེ། རྗེས་དཔག་གི་ཁྱད་པར་དགག་པ་དང༌། མངོན་སུམ་གྱི་ཁྱད་པར་དགག་པ་དང༌། སྤྱིའི་མཚན་ཉིད་མི་སླུ་བ་ཉིད་དགག་པའོ། །དང་པོ་ཡང་གཉིས་ཏེ། འོད་ལ་ནོར་བུར་ངེས་པ་རྗེས་དཔག་མ་ཡིན་པ་དང༌། འོད་ལ་ནོར་བུ་རྣམ་པར་རྟོག་པ་ལས་སྐྱེས་པ་རྗེས་དཔག་མ་ཡིན་པའོ། །དང་པོ་ཡང་གསུམ་སྟེ། དངོས་པོའི་ཁྱད་པར་མ་གྲུབ་པ་དང༌། གྲགས་པའི་ཁྱད་པར་མ་གྲུབ་པ་གཉིས་ཀྱིས་དཔེར་མི་འཐད་པ་དང༌།

དེའི་དུས་ན་འབྲེལ་པ་ངེས་པ་མེད་པ་དང༌། གཞན་གྱི་དུས་ན་ཡོད་པ་ཙམ་རྒྱུ་མ་ཡིན་པ་གཉིས་ཀྱིས་རྗེས་དཔག་གི་རྒྱུས་མ་བསྐྱེད་པ་དང༌། རྗེས་དཔག་གི་ཡུལ་ལ་མི་འཛིན་པའོ། །ཁྱད་པར་ཡོད་པ་མ་ཡིན་ནོ་ཡན་ཆད་ཀྱིས་ནི་དངོས་པོའི་ཁྱད་པར་མ་གྲུབ་པར་བསྟན་ཏོ། །བཞེད་པ་མ་ཡིན་ནོ་ཡན་ཆད་ཀྱིས་ནི་གྲགས་པའི་ཁྱད་པར་མ་གྲུབ་པའོ། །གང་འཆད་པར་འགྱུར་རོ་ཡན་ཆད་ཀྱིས་ནི་དེའི་དུས་ཀྱི་འབྲེལ་པ་ངེས་པ་མེད་པའོ། །ཡན་ལག་ཡིན་ནོ་ཞེས་བྱ་བའི་དོན་ཏོ་ཡན་ཆད་ཀྱིས་ནི་དུས་གཞན་གྱི་མི་འཁྲུལ་པ་ངེས་པ་ཙམ་རྒྱུ་མ་ཡིན་པར་སྟོན་ཏོ། །རྗེས་དཔག་གི་ཡུལ་ ༼༢༠༠༽ ལ་མི་འཛིན་པ་ནི་དཀྱུས་ནས་དངོས་སུ་མ་བཤད་ཀྱང་དོན་གྱིས་ཁ་བསྐང་ངོ༌། །རྣམ་པར་རྟོག་པས་བསྐྱེད་པ་རྗེས་དཔག་མ་ཡིན་པ་ལ་གཉིས་ཏེ། རྒྱུས་མ་བསྐྱེད་པ་དང་ཡུལ་ལ་མི་འཛིན་པའོ། །དང་པོ་ནི་གཏན་ཚིགས་ལྟར་སྣང་བ་ལས་ནི་དོན་གྲུབ་པ་མ་ཡིན་ནོ་ཞེས་པ་ཡན་ཆད་ཡིན་ལ། གཉིས་པ་ནི་ཐེ་ཚོམ་ནི་རྗེས་སུ་དཔག་པ་མ་ཡིན་ནོ་ཞེས་པ་ཡན་ཆད་དོ། །ཁང་པ་འདི་ན་ནོར་བུ་ཡོད་ནོར་བུའམ་འོད་གང་རུང་ཡོད་པའི་ཕྱིར་ཞེས་བྱ་བ་འདི་སློབ་དཔོན་ཆོས་མཆོག་གིས་དེ་ལྟར་བཀག་ཀྱང་ཚད་མ་ནི་ཡིན་ཏེ། གཉི་ག་མ་ཡིན་པ་ལས་ཐ་དད་པའི་སྤྱི་ནི་ནོར་བུ་ཉིད་ལ་མི་འཁྲུལ་པས་སོ། །དེ་ལྟར་མ་ཡིན་ན་འདི་ནི་རྭ་ཅན་ཡིན་ཏེ། བ་ལང་དང་བ་མེན་གང་རུང་ཡིན་པའི་ཕྱིར་ཞེས་བྱ་བ་སློབ་དཔོན་ཆོས་ཀྱི་གྲགས་པ་གཏན་ཚིགས་སུ་བཞེད་པ་ལ་ཡང་མཚུངས་པར་ཐལ་ལོ། །མངོན་སུམ་གྱི་ཁྱད་པར་བཀག་པ་ཡང་དོན་གྱིས་ཁ་བསྐང་ངོ༌། །སྤྱིའི་མཚན་ཉིད་དགག་པ་ལ་ཡང་གསུམ་སྟེ། ཐོབ་པ་ཡང་གཞན་ཡིན་ནོ་ཡན་ཆད་ཀྱིས་ཁྱད་པར་ལ་ཚད་མ་དགག་པ་དང༌། མི་ཐོབ་པའི་ཕྱིར་རོ་ཡན་ཆད་ཀྱིས་སྤྱི་ལ་ཚད་མ་ཡིན་པ་དགག་པ་དང༌། དེ་ལ་གཞན་གྱི་རྩོད་པ་སྤང་བའོ། །འདི་ལ་གཉིས་ཏེ། རྟག་པར་ངེས་པ་ཅན་གྱི་མངོན་སུམ་དང་རྗེས་དཔག་ཚད་མ་མ་ཡིན་པར་ཐལ་བ་སྤང་བ་དང༌།

རགས་པར་སྣང་བའི་མངོན་སུམ་ཚད་མ་མ་ཡིན་པར་ཐལ་བ་སྤང་བའོ། །དང་པོ་ནི་གསུམ་སྟེ། ཐོབ་པ་དང་མི་འགལ་བའི་ཁྱད་པར་རྟོགས་པས་ཚད་མར་འཐད་པ་ནི་སྔོན་པོ་ལ་སོགས་པ་དེ་ཉིད་ཡིན་ནོ་ཡན་ཆད་ཀྱིས་བསྟན་ཏོ། །ཡུལ་ལ་འཁྲུལ་པ་དེ་དང་མི་མཚུངས་པ་ནི་1$0000300ཚད་མའི་ཡུལ་ཡིན་ནོ་1$0000270ཡན་ཆད་ཀྱིས་སོ། །སྐད་ཅིག་གི་ཆ་མ་ཐོབ་ཀྱང་མི་ ༼༢༠༡༽ གནོད་པ་ན1$0000300ི་འགལ་བ་མེད་པའི་ཕྱིར་རོ་1$0000270ཡན་ཆད་ཀྱིས་བསྟན་ཏོ། །རགས་སྣང་གི་མངོན་སུམ་ཚད་མ་མ་ཡིན་པར་ཐལ་བ་སྤང་བ་ནི། གལ་ཏེ་ནས་རགས་པ་ཉིད་ཡིན་ནོའི་བར་གྱིས་བསྟན་ཏོ། །དེའང་རགས་པ་གཅིག་ཚད་མའི་ཡུལ་དུ་མི་འདོད་པ་དང༌། རགས་སྣང་གི་ཚད་མའི་ཡུལ་དུ་མ་ཡོད་པ་དང༌། རགས་པའི་རྣམ་པ་བཏགས་པ་ཡོད་པ་སྟེ། གསུམ་དོན་གྱིས་བལྟའོ། །དེའི་ཕྱིར་ཞེས་བྱ་བ་མན་ཆད་ནི་དོན་བསྡུ་བའོ། 1$0000300།དེ་ཉིད་ཀྱི་ཕྱིར་1$0000270ཞེས་བྱ་བ་ལ་སོགས་པས་ནི་ཚད་མའི་ཡུལ་དངོས་པོ་ཡིན་པར་སྟོན་ཏོ། །འདི་ལ་གཏན་ཚིགས་གཉིས་ཏེ། དང་པོ་ནི་1$0000300རྗེས་སུ་དཔག་པའི་ཚད་མ་ནི་དངོས་པོའི་ཡུལ་ཅན་1$0000270ཞེས་བྱ་བ་རང་གི་མཚན་ཉིད་ཀྱི་ཡུལ་ཅན་ཡིན་ཏེ། དེ་ཉིད་ཀྱི་ཕྱིར་ཞེས་བྱ་བས་འཕངས་པ་དོན་བྱེད་པ་དང་རྗེས་སུ་འབྲེལ་བའི་ཕྱིར་ཏེ། དོན་བྱེད་ནུས་པའི་ཡུལ་ཅན་ཡིན་པའི་ཕྱིར་རོ། །ཞེས་བྱ་བའི་ཐ་ཚིག་གོ །དེ་ལྟར་ན་རྗེས་སུ་དཔག་པ་ནི་རང་གི་མཚན་ཉིད་ཀྱི་ཡུལ་ཅན་ཡིན་ཏེ། དོན་བྱེད་ནུས་པའི་ཡུལ་ཅན་ཡིན་པའི་ཕྱིར་རོ་ཞེས་བྱ་བ་རང་བཞིན་གྱི་གཏན་ཚིགས་ཡིན་ནོ། །འདི་ལ་ཡང་གཏན་ཚིགས་ཀྱི་དོན་བསྟན་པ་དང༌། གཏན་ཚིགས་ཉིད་སྒྲུབ་པ་དང༌། ཁྱབ་པ་སྒྲུབ་པ་དང༌། འཇུག་བསྡུ་བ་རྣམ་པ་བཞིའོ། 1$0000300།དེ་ཉིད་ཀྱི་ཕྱིར་ནས་ཡུལ་ཅན་ཡིན་ནོའི་1$0000270བར་ནི་དང་པོའོ། །འོ་ན་རྗེས་སུ་དཔག་པའི་ཚད་མ་དོན་བྱེད་པའི་ཡུལ་ཅན་ཡིན་པའི་ཕྱིར་རོ་ཞེས་བྱ་བའི་གཏན་ཚིགས་ཀྱི་ངོ་བོ་ཉིད་མ་གྲུབ་བོ་ཞེ་ན།

1$0000300དཔྱོད་པ་ནི་1$0000270ཞེས་བྱ་བ་སྨྲོས་ཏེ། འདིས་ནི་གཏན་ཚིགས་སྒྲུབ་པའོ། །འདིས་ཀྱང་རྩ་བའི་གཏན་ཚིགས་སྒྲུབ་པའི་གཏན་ཚིགས་ཀྱི་ཁྱབ་པ་བརྗོད་དོ། །གཏན་ཚིགས་གཉིས་ ༼༢༠༢༽ པ་ནི་འདི་ལྟར་ཡིན་ཏེ། རྗེས་སུ་དཔག་པའི་ཤེས་པ་ནི་དོན་བྱེད་པའི་ཡུལ་ཅན་ཡིན་ཏེ། དོན་བྱེད་པའི་དོན་དུ་གཉེར་བས་དཔྱད་པར་བྱ་བ་ཡིན་པའི་ཕྱིར་རོ་ཞེས་བྱ་བའོ། །འདི་ཡང་དོན་བྱེད་པའི་ངོ་བོ་དང༌། རྒྱུ་མ་ཡིན་ཡང་དཔྱད་པར་བྱ་བས་ཞེས་ཁྱད་པར་ལ་ལྟོས་སོ། །དེ་ལྟར་གཏན་ཚིགས་གཉིས་པའི་ཁྱབ་པ་བརྗོད་པས་ཕྱོགས་ཆོས་འཕངས་པ་ཡིན་ལ། དེ་ཡང་རང་རིག་པའི་མངོན་སུམ་གྱིས་གྲུབ་པ་ཡིན་ནོ། །གལ་ཏེ་དཔྱོད་པའི་ཡུལ་ལ་དོན་བྱེད་པར་རུང་བས་ཁྱབ་ན། འོ་ན་ཕྱོགས་སུ་བཟུང་བ་ནི་དོན་བྱེད་པར་རུང་བ་མ་ཡིན་པར་ཚད་མས་ངེས་པས་ཁྱབ་པ་ཉམས་སོ། །ཡང་ན་ཁྱབ་པ་གྲུབ་ཀྱང་ཕྱི་རོལ་གྱི་དོན་བྱེད་པ་དོན་དུ་གཉེར་བས་ཤེས་པ་དཔྱད་པར་བྱ་བ་མ་ཡིན་པས་ན་གཏན་ཚིགས་མ་གྲུབ་བོ་སྙམ་ན། དོན་བྱེད་པ་སྒྲུབ་པར་རུང་བ་མ་ཡིན་པར་ཚད་མས་མཐོང་བ་ནི་མ་ཡིན་ཏེ། དེའི་ཉེ་བར་ལེན་པ་མ་ཡིན་ཀྱང་ཐབས་ཙམ་ཡིན་པ་སྟེ། ཐོབ་པའི་རང་བཞིན་གྱི་དོན་གྲུབ་པ་ནི་ཤེས་པ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །དཔྱད་པར་མི་བྱ་བ་ཡང་མ་ཡིན་ཏེ། དེའི་ངོ་བོ་དང་རྒྱུ་དཔྱད་པར་བྱ་བ་ཡིན་པ་ལྟར་དེའི་ཐབས་ཀྱང་དཔྱད་པར་བྱ་བ་ཡིན་པས་སོ། །འོ་ན་དཔྱད་བྱར་རྟོགས་པ་ནི་ཐབས་སུ་ངེས་པ་ལ་ལྟོས་ལ། ཐབས་སུ་ཡང་དེ་ལས་གྲུབ་པའི་ཕྱིར་ཕན་ཚུན་བརྟེན་པ་ཡིན་ནོ་ཞེ་ན། དཔྱད་པར་བྱ་བ་ཉིད་ཐབས་སུ་ངེས་པ་ལ་ལྟོས་ཀྱང་དཔྱད་བྱར་རྟོགས་པ་ནི་ཐབས་སུ་ངེས་པ་ལྟོས་པ་མ་ཡིན་ཏེ། རྟོག་པ་དང་ལྡན་པའི་དེ། དཔྱོད་པའི་ཐ་སྙད་མངོན་སུམ་དུ་གྲུབ་པའི་ཕྱིར་རོ། །དེས་ན་རྩོད་པ་དེ་གཉིས་དང་ཁྱབ་པ་བརྗོད་མ་ཐག་པ་ཉིད་མ་གྲུབ་པར་རྒོལ་བ་སྤང་བའི་ཕྱིར་བརྗོད་པ་ན1$0000300ི་རྟོག་པ་སྔོན་དུ་གཏོང་བ་1$0000270ཞེས་

༼༢༠༣༽ བྱ་བ་ལ་སོགས་པའོ། །དེས་ནི་རྩ་བའི་གཏན་ཚིགས་ཀྱི་རང་གི་ངོ་བོ་བསྒྲུབ་པའོ། །འོ་ན་དོན་བྱེད་པའི་ཡུལ་ཅན་ཡིན་ཡང་རང་གི་མཚན་ཉིད་ཀྱི་ཡུལ་ཅན་ཡིན་པས་དེ་ལ་ཁྱབ་པ་མ་གྲུབ་སྟེ། སྤྱིའི་ཡུལ་ཅན་ཡིན་ཡང་དོན་བྱེད་པའི་ཡུལ་ཅན་དུ་མི་འགལ་བས་ཏེ་སྤྱིས་ཀྱང་དོན་བྱེད་པའི་ཕྱིར་རོ་ཞེ་ན། 1$0000300རྗེས་སུ་དཔག་པའི་སྣང་བ་དེ་ཉིད་ནི་1$0000270ཞེས་སྨྲོས་སོ། །འདིས་ནི་ཁྱབ་པ་བསྒྲུབས་སོ། །ཚད་མའི་འབྲས་བུ་མཇུག་བསྡུ་བ་ནི་1$0000300དེས་ན་1$0000270ཞེས་བྱ་བ་སྟེ། དེས་ནི་རང་གི་མཚན་ཉིད་ཀྱི་ཡུལ་ཅན་དུ་སྒྲུབ་པའི་གཏན་ཚིགས་དང་པོ་བསྟན་ཏོ། །གཏན་ཚིགས་གཉིས་པ་ནི1$0000300་དེ་དང་འབྲེལ་པའི་དངོས་པོའི་རྟགས་ལ་ལྟོས་པའི་ཡང་ཕྱིར་རོ་1$0000270ཞེས་བྱ་བའོ། །གལ་ཏེ་རྗེས་སུ་དཔག་པ་ལས་རང་གི་མཚན་ཉིད་མི་རྟོགས་ན་རང་གི་མཚན་ཉིད་དང་འབྲེལ་པ་གྲུབ་པའི་རྟགས་ལ་ལྟོས་པ་མི་འཐད་དོ་ཞེས་བྱ་བ་ཡིན་ནོ། །རྟགས་ཀྱི་སྤྱིའི་མཚན་ཉིད་ཚུལ་གསུམ་ནི། ཡུལ་དང༌། དབྱེ་བ་དང༌། ལྟོས་གཞི་དང༌། ངོ་བོ་དང༌། རྗོད་བྱེད་ཀྱི་བྱེད་པ་དང༌། རྟོགས་པར་བྱེད་པའི་ཤེས་པ་དཔྱད་པ་སྟེ་རྣམ་པ་དྲུག་གོ །ཡུལ་ནི་མཚན་ཉིད་ཀྱི་གཞི་ལ་འདོད་དོ། །དེ་ཡང་ཁ་ཅིག་ན་རེ། ལའི་ཁྱད་པར་ཅན་གྱི་དུ་བ་ལྟ་བུ་ཁྱད་པར་ཅན་ཡིན་ནོ་ཞེའོ། །འདི་ལ་ཉེས་པ་གསུམ་སྟེ། མཚན་ཉིད་དང་མཚན་གཞི་ཐ་མི་དད་པར་ཐལ་བ་དང༌། ཁྱབ་པ་དང་བསྒྲུབ་བྱ་རྟོགས་པ་ཐ་མི་དད་པར་ཐལ་བ་དང༌། ཐུན་མོང་བ་མེད་པར་ཐལ་བའོ། །དང་པོ་ནི་ལ་ལ་ཡོད་པ་དང༌། དུ་བ་ཉིད་ཀྱི་ཁྱད་པར་གཉིས་ནི་མཚན་གཞི་ཡིན་ལ། ལ་ལ་ཡོད་པ་ཞེས་བྱ་བ་དེའི་ཕྱོགས་གཅིག་ནི་མཚན་ཉིད་ཡིན་པར་འགྱུར་རོ། །དེ་ལྟ་ན་ཡང་ཁྱད་ ༼༢༠༤༽ པར་དང་དེའི་ཡུལ་གཉིས་མེད་དེ་ཁྱད་པར་གྱི་ཡུལ་ཉིད་དུ་ཁྱད་པར་འདུས་པའི་ཕྱིར་རོ། །གལ་ཏེ་དུ་བ་ནི་ཁྱད་པར་གྱི་ཡུལ་ཡིན་ལ། ལ་ལ་ཡོད་པ་ནི་ཁྱད་པར་ཡིན་ནོ། །དུ་བ་དེའང་དག་པ་ནི་མཚན་གཞི་མ་ཡིན་ཏེ།

ཁྱད་པར་ལ་ལ་ཡོད་པས་ཟིན་པ་ཡིན་ནོ། །ལ་ལ་ཡོད་པས་ཡོངས་སུ་ཟིན་པ་མཚན་གཞི་ཡིན་ལ། ལ་ལ་ཡོད་པ་ཞེས་བྱ་བ་ཁྱད་པར་དུ་བྱེད་པ་དེ་ཉིད་ཀྱང་མཚན་ཉིད་ཡིན་ཏེ། དཔེར་ན་གོང་བུ་རྭ་ཅན་འདི་ནི་ཞེས་བྱ་བ་ཁྱད་པར་ཅན་ཆོས་ཅན་དུ་བྱས་ནས་དེའི་ཁྱད་པར་དེ་ཉིད་ནི་རྟགས་སུ་ལེན་པ་བཞིན་ནོ་ཞེ་ན། འདི་ལ་ཁྱད་པར་ནི་རྣམ་པར་གཅོད་པར་བྱེད་པ་ཡིན་ལ། ཁྱད་པར་གྱི་གཞི་ནི་རྣམ་པར་གཅད་པར་བྱ་བ་ཡིན་ནོ། །དེས་ན་ལ་ལ་ཡོད་པ་ཞེས་བྱ་བའི་ཁྱད་པར་གྱིས་དངོས་པོ་གཞན་ལས་དབྱེ་བར་བྱ་བ་དེ། ལ་ལ་ཡོད་པའི་དུ་བ་ཡིན་ན་དེའི་ཚེ་རྣམ་པར་གཅད་པར་བྱ་བ་ལས། རང་གིས་ཐ་དད་པས་ཁྱད་པར་གྱིས་ཅི་བྱ། འོན་ཏེ་དུ་བ་ཙམ་ཞིག་ལ་ལ་མེད་པ་ལས་ཁྱད་པར་གྱིས་རྣམ་པར་གཅོད་ན་དུ་བ་ཙམ་མཚན་གཞིར་གྲུབ་བོ། །དེས་ན་ལའི་དུ་བ་མཚན་གཞི་ཡིན་ན་མཚན་ཉིད་དང་པོ་དེ་ཉིད་འདུས་པས་རྟགས་མཚན་ཉིད་གཉིས་པར་ཐལ་ལོ། །གལ་ཏེ་མཚན་ཉིད་ཀྱིས་རྣམ་པར་གཅད་པར་བྱ་བ་དུ་བ་ཙམ་ཡིན་མོད། འོན་ཀྱང་མཚན་ཉིད་ལ་ལ་ཡོད་པས་ཟིན་པ་ཁོ་ན་ལ་མཚན་ཉིད་ངེས་པར་བྱེད་ཀྱི། དེས་མ་ཟིན་པའི་དུ་བ་ཙམ་ལ་ནི་ནམ་ཡང་མ་ཡིན་ཏེ། དེས་ན་ལ་ལ་ཡོད་པའི་དུ་བ་ཁྱད་པར་ཅན་ཁོ་ན་མཚན་ཉིད་ཀྱི་ཡུལ་དུ་བརྗོད་ན། འོ་ན་ཁྱབ་པ་ངེས་པ་ན་བསྒྲུབ་བྱ་གྲུབ་ཟིན་པར་ཐལ་ལོ། །འདི་ལྟར་བསྒྲུབ་བྱ་ནི་གཏན་ཚིགས་དེ་འདྲ་བའི་ཁྱབ་པའི་ཁྱད་པར་ཡིན་པས་དངོས་སུ་ངེས་པར་ཐལ་ 

༼༢༠༥༽ བའི་ཕྱིར་རམ། ཡང་ན་ཤུགས་ཀྱིས་ངེས་པར་ཐལ་བའི་ཕྱིར་རོ། །དང་པོ་ནི་དཔེར་ན་ཁྲ་བོའི་བཞོན་པ་ཅན་ཞེས་སྐྱེས་བུ་ལ་ངེས་པ་ན་བཞོན་པ་ཁྲ་བོ་མ་ངེས་པ་མི་འཐད་པ་བཞིན་དུའམ། དབྱུག་པ་སྔོན་པོ་ཅན་དུ་ངེས་པ་ན། དེའི་དབྱུག་པ་སྔོན་པོར་ངེས་པ་ལ་ལྟོས་པ་བཞིན་དུ་ལ་ལ་ཡོད་པའི་དུ་བ། མེ་ཡོད་པ་ལ་ཡོད་པར་ངེས་པ་ན་དེ་གང་ལ་ཡོད་པའི་ལ་མེ་དང་ལྡན་པར་ངེས་པ་ཁོ་ནའོ། །དེ་ལྟ་མ་ཡིན་ན་ཆོས་ཅན་མ་ངེས་ཀྱང་དེ་ལ་ཡོད་པར་ངེས་པ་ལ་མི་གནོད་པས་གཞི་མ་གྲུབ་ཀྱང་ཕྱོགས་ཀྱི་ཆོས་ཚད་མས་ངེས་པ་མི་ལྡོག་པར་འགྱུར་རོ། །ཡང་ན་ཤུགས་ཀྱིས་ངེས་པར་འགྱུར་ཏེ། དཔེར་ན་བྱས་པའམ་དུ་བ་ཡོད་པ། རྟག་པ་དང་མེ་མེད་པ་ལས་ལྡོག་པར་ངེས་པ་ན། མི་རྟག་པ་དང་མེ་ཡོད་པས་ཁྱབ་པར་ངེས་པ་དོན་གྱིས་གྲུབ་པ་བཞིན་དུ། ལ་ལ་ཡོད་པའི་དུ་བ་དེ་མེ་ཡོད་པ་ལ་ཡོད་པ་དང་མེ་ཡོད་པའི་ཁྱད་པར་ལ་ལས་གཞན་ལས་ལྡོག་པ་ཡང་མངོན་སུམ་གྱི་ཚད་མས་ངེས་པ་ན། ལ་མེ་ཡོད་ལ་ཡོད་པར་ངེས་པ་དོན་གྱིས་འགྲུབ་བོ། །གལ་ཏེ་མེ་ཡོད་ཀྱིས་ཁྱབ་པ་མེ་ཡོད་ཀྱི་ཁྱད་པར་གཞན་ལས་ལྡོག་པར་ངེས་ཀྱང་ཁྱད་པར་དེ་ལ་གནས་པར་མི་འགྲུབ་ན། དེའི་ཚེ་དངོས་པོའི་ཆོས་དངོས་པོ་གཞན་ལས་ལྡོག་ཀྱང༌། གཅིག་ལ་གནས་པ་མི་འགྲུབ་པས་ན་ལྡོག་པས་རྗེས་སུ་འགྲོ་བ་མི་འཕེན་པར་ཐལ་ལོ། །དེས་ན་དངོས་སུ་མ་ངེས་ཀྱང་དོན་གྱིས་ཁྱབ་པ་ངེས་པས་བསྒྲུབ་བྱ་ངེས་པ་ནི་བཟློག་ཏུ་མེད་དོ། །གལ་ཏེ་ལྡོག་པ་ངེས་པས་རྗེས་སུ་འགྲོ་བ་ངེས་པ་སྡུད་པ་མ་ཡིན་ཡང་རྗེས་སུ་འགྲོ་བའི་བློ་གཞན་འཕེན་པས་དེ་སྐད་བརྗོད་ན། ཐུག་པ་མེད་པས་རྗེས་འགྲོ་དང་ལྡོག་པའི་བློ་རྒྱུན་དུ་འཇུག་པར་ཐལ་ལོ། །གཉི་ག་དུས་མཚུངས་པར་དངོས་སུ་རྟོགས་ན་ནི་ ༼༢༠༦༽ བློ་ཐ་དད་པ་མེད་ཅིང་དེས་ན་བརྗོད་པ་ཡང་ཐ་མི་དད་པར་ཐལ་ལོ། །ཡང་ན་འདིར་ཡང་རིགས་པ་དེ་ཁོ་ནས་དངོས་སུ་གཉི་ག་ངེས་པར་འགྱུར་རོ། །དེ་ནི་བསྒྲུབ་བྱ་ངེས་པ་དང་ཁྱབ་པ་ངེས་པ་ཁྱད་པར་མེད་པའོ། །ཡང་ན་ཐུན་མོང་བ་མེད་པར་ཐལ་ཏེ།

དཔེ་ལ་རྗེས་སུ་འགྲོ་བ་མེད་པར་ཐལ་ཞིང༌། མི་མཐུན་པའི་ཕྱོགས་ལ་རྗེས་སུ་མི་འགྲོ་བས་ཐུན་མོང་གི་མ་ངེས་པ་ཡང་མེད་པར་འགྱུར་ཏེ། གཏན་ཚིགས་ཐུན་མོང་མ་ཡིན་པ་ཁོ་ནར་འགྱུར་བས་སོ། །དེ་དང་རིགས་འདྲ་བ་ལ་འཇུག་པས་ཐུན་མོང་བར་བརྗོད་ན། འབྲས་བུའི་ཁྱད་པར་ལས་རྒྱུའི་ཁྱད་པར་དཔོག་པ་ཡང་ཐུན་མོང་གི་མ་ངེས་པར་འགྱུར་ཏེ། དཔེར་ན་འདི་ན་ཙནྡན་གྱི་མེ་ཡོད་དེ། ཙནྡན་གྱི་དུ་བ་ཡོད་པའི་ཕྱིར་ཞེས་བྱ་བ་ཙནྡན་གྱི་མེ་མེད་པ་ལ། ཙནྡན་གྱི་དུ་བ་དང་རིགས་འདྲ་བའི་དུ་བ་གཞན་འཇུག་པས་མ་ངེས་པར་འགྱུར་རོ། །དེས་ན་ལའི་དུ་བ་ནི་མཚན་ཉིད་ཀྱི་ཡུལ་མ་ཡིན་ནོ། །ཡང་ཁ་ཅིག་ན་རེ། དུ་བའི་ཁྱད་པར་མཐའ་དག་བསྡོམས་པ་མཚན་ཉིད་ཀྱི་ཡུལ་ཡན་ནོ་ཞེས་སོ། །དེ་ཡང་མི་འཐད་དེ། གཏན་ཚིགས་ཀྱི་ཕྱོགས་གཅིག་ཆོས་ཅན་ལ་མ་གྲུབ་པའི་ཕྱིར་རོ། །གལ་ཏེ་ལའི་དུ་བ་དང་དེ་ལས་གཞན་པ་དག་ཐ་མི་དད་པར་བློས་བསྡོམས་པས་ན། ལའི་དུ་བ་ལ་ལ་ཡོད་པ་ཉིད། དུ་བའི་ཁྱད་པར་གཞན་ཡང་ལ་ལ་ཡོད་པ་ཡིན་པས་ཉེས་པ་མེད་དོ། །རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་འདི་མཐའ་དག་ནི་བློའི་སྣང་བ་ཇི་ལྟ་བ་བཞིན་ཡིན་པའི་ཕྱིར་རོ་ཞེ་ན། དེ་ལྟ་ན་ཡང་འབྲས་བུའི་སྤྱིས་རྒྱུའི་ཁྱད་པར་དཔོག་པ་ཡང་ཚད་མར་ཐལ་ཏེ། དུ་བ་ཡོད་པའི་ཕྱིར་ཙནྡན་གྱི་མེ་ཡོད་དོ་ཞེས་བྱ་བ་ལྟ་བུའོ། ། ༼༢༠༧༽ དེར་ཡང་དུ་བ་གཞན་དང་ཙནྡན་གྱི་དུ་བ་ཐ་མི་དད་པར་ངེས་པ་ན། ཙནྡན་གྱི་དུ་བ་ལ་ཙནྡན་གྱི་མེས་ཁྱབ་པ་ཁོ་ནས་དུ་བ་གཞན་ལ་ཡང་ཙནྡན་གྱི་མེས་ཁྱབ་པ་ཡིན་པའི་ཕྱིར་རོ། །གལ་ཏེ་གཏན་ཚིགས་ཀྱི་ཕྱོགས་གཅིག་ཆོས་ཅན་ལ་མ་གྲུབ་མོད་ཅི་ཆད་སྙམ་ན། དེའི་ཚེ་ཟླ་བ་གཉིས་དང་རྨི་ལམ་གྱི་འཁྲུལ་པ་ཡང་མངོན་སུམ་དུ་ཚད་མས་ངེས་པར་ཐལ་ཏེ། རྟོག་པ་དང་བྲལ་ཞིང་མ་འཁྲུལ་བའི་ཕྱིར་རོ་ཞེས་བྱ་བའི་ཕྱོགས་གཅིག་རྟོག་བྲལ་ཡོད་པས་སོ། །དེ་ལྟ་ན་མཚན་ཉིད་དང་མཚན་གཞི་ཐ་མི་དད་པ་དང༌།

བསྒྲུབ་བྱ་དང་སྒྲུབ་བྱེད་ཀྱི་བློ་ཐ་མི་དད་པ་དང༌། ཐུན་མོང་བ་མེད་པར་ཐལ་བས་ན་ཁྱད་པར་ཅན་གཅིག་རྟགས་མ་ཡིན་ལ། གཏན་ཚིགས་ཀྱི་ཕྱོགས་གཅིག་ཆོས་ཅན་ལ་མ་གྲུབ་པ་དང༌། འབྲས་བུའི་སྤྱིས་རྒྱུའི་ཁྱད་པར་དཔོག་པར་ཐལ་བ་དང༌། འཁྲུལ་པ་མངོན་སུམ་དུ་ཚད་མས་འཐད་པར་ཐལ་བས་ན་ཁྱད་པར་མཐའ་དག་ཀྱང་རྟགས་མ་ཡིན་ནོ། །འོ་ན་གང་ཡིན་ཞེ་ན་དུ་བ་ཙམ་མོ། །དུ་བ་ཐམས་ཅད་ཅེས་བརྗོད་ན་ནི་ཁྱད་པར་མཐའ་དག་བཟུང་བ་ཡིན་གྱི། དུ་བ་ཙམ་ནི་ཁྱད་པར་ལ་མ་རེག་པའི་སྤྱི་ཡིན་པས་མི་འདྲའོ། །གལ་ཏེ་ཁྱད་པར་གྱིས་མ་རེག་པའི་དུ་བ་ཙམ་དངོས་པོ་ལ་མ་གྲུབ་པས་ན་མ་གྲུབ་པའི་ཉེས་པར་འགྱུར་རོ་ཞེ་ན། མི་འགྱུར་ཏེ་ཁྱད་པར་རྣམ་པར་བཅད་པ་རྟགས་ཀྱི་དོན་དུ་མི་འདོད་པའི་ཕྱིར་རོ། །ཁྱད་པར་ཡོངས་སུ་བཟུང་བ་ཡང་མ་ཡིན་ཏེ། དེས་ན་ཁྱད་པར་དགག་པ་དང་བསྒྲུབ་པས་མ་རེག་པ་ནི་དངོས་པོ་ལ་མི་འགལ་ཏེ་གཉི་གའི་ཆོས་ཡིན་པའི་ཕྱིར་རོ། །དོན་དམ་པར་ཁྱད་པར་དགག་པ་དང༌། སྒྲུབ་པས་མ་ཟིན་པ་ཡང་མེད་མོད་ཀྱི། ཁྱད་པར་དགག་པ་དང་སྒྲུབ་པས་མ་ ༼༢༠༨༽ རེག་པའི་བློས་བྱས་པ་ནི། དངོས་པོ་ལ་ཡོད་པ་ཁོ་ནའོ། །འོ་ན་ཕྱོགས་ཀྱི་ཆོས་མ་གྲུབ་པར་མི་ཐལ་ལམ་ཞེ་ན། མི་ཐལ་ཏེ་དེ་ནི་དེའི་ཁྱད་པར་ཡིན་པའི་ཕྱིར་རོ། །ཁྱད་པར་ཅན་ནི་ཕྱོགས་ཆོས་མ་ཡིན་ཡང་མི་གནོད་དོ། །གལ་ཏེ་དུ་བ་ཙམ་མཚན་ཉིད་ཀྱི་ཡུལ་དུ་རྟགས་ཀྱང་དེ་ལ་མཚན་ཉིད་རྣམས་ནི་བློ་གཅིག་གི་ངེས་པར་བྱའོ། །དེ་ལྟ་ན་ལ་ལ་ཡོད་པ་དང་མེས་ཁྱབ་པ་གཉིས་དུ་བ་ཙམ་ལ་དེའི་རང་བཞིན་དུ་ཅིག་ཅར་ངེས་པ་ན་བསྒྲུབ་བྱ་ངེས་པ་ཁོ་ནར་མི་ཐལ་ལམ། ལ་ལ་ཡོད་པ་དང་མེས་ཁྱབ་པ་གཞི་མཐུན་པར་ངེས་པ་ནི་ལ་ལ་ཡོད་པ་འདི་ཉིད་ནི་མེ་ཡོད་ན་ཡོད་པ་ཡིན་ནོ་ཞེས་བྱ་བའི་རྣམ་པ་ཅན་ཡིན་ནོ། །དེ་ལྟ་ན་ཡང་ཁྱད་པར་གྱི་ངོ་བོས་དངོས་སུ་ལའི་མེ་ངེས་པའམ། ཡང་ན་ཤུགས་ཀྱིས་ངེས་པར་འགྱུར་ཏེ་སྔ་མ་བཞིན་ནོ། །རང་བཞིན་གྱི་གཏན་ཚིགས་ལ་ནི་ཁྱད་པར་དུའང་སྒྲ་དང་བྱས་པ་དེའི་བདག་ཉིད་དུ་ངེས་པར་བྱ་བ་ཡིན་ཏེ།

དེ་ལྟ་མ་ཡིན་ན། ཕྱོགས་ཀྱི་ཆོས་སུ་མ་ངེས་པར་ཐལ་བའི་ཕྱིར་རོ། །སྒྲའི་བདག་ཉིད་ཀྱི་བྱས་པ་མི་རྟག་པའི་རང་བཞིན་དུ་ངེས་པ་ན་ཡང་སྒྲ་དང་བྱས་པ་དང་མི་རྟག་པ་རྣམས་རང་བཞིན་གཅིག་ཏུ་ངེས་པ་ཡིན་ནོ། །དེས་ན་སྒྲའི་བདག་ཉིད་མི་རྟག་པའི་བདག་ཉིད་དུ་ངེས་པ་ན་བསྒྲུབ་བྱ་མ་ངེས་པ་ཅི་ཡོད། བརྒྱུད་པས་དེའི་ངོ་བོ་ངེས་པས་ཀྱང་དེའི་ངོ་བོ་མ་ཡིན་པ་རྣམ་པར་གཅོད་པའི་བྱས་པ་ལས་བརྒྱུད་ནས་སྒྲ་མི་རྟག་པར་ངེས་པས་རྟགས་པ་རྣམ་པར་གཅོད་པའི་ཕྱིར་རོ་ཞེ་ན། མཚན་ཉིད་རྣམས་དུས་གཅིག་ཏུ་ངེས་ན་འདི་ལ་ལན་མེད་དོ། །དེས་ན་རྣམ་གྲངས་ཀྱིས་སྤྱི་ལ་དེའི་ཆོས་ངེས་པ་ན་མཚན་ཉིད་ཀྱི་ཡུལ་དུ་བཤད་པས་ཅི་འགལ། དེས་ན་མཚན་ཉིད་རྣམས་ཅིག་ཅར་ངེས་པ་ནི་རྟགས་ཀྱི་བློ་ ༼༢༠༩༽ ཡིན་ནོ། །དེ་སྐད་དུའང་སློབ་དཔོན་ཆོས་མཆོག་གིས་སྤྱིར་ཁྱབ་པ་ངེས་པ་ནི་རྟགས་ཀྱི་བློ་ཡིན་ལ། ཁྱད་པར་ལ་ངེས་པ་ནི་བསྒྲུབ་བྱ་ཤེས་པ་ཡིན་ནོ་ཞེས་བཤད་པ་དེ་ནི་དེ་ཁོ་ན་ལྟར་གཟུང་ངོ༌། །མཚན་ཉིད་ཀྱི་ཡུལ་ལོ། །དེ་ལྟར་རང་གི་མཚན་ཉིད་ཁོ་ན་ལ་སྤྱིའི་བློས་ངེས་པའི་ཆ་མཚན་ཉིད་ཀྱི་ཡུལ་དུ་བསྟན་ནས་རབ་ཏུ་དབྱེ་བ་བཤད་དོ། །དེའང་རྣམ་པ་གསུམ་སྟེ། དབྱེ་བའི་དོན་དང༌། རྒྱུ་མཚན་དང༌། དབྱེ་བ་གཞན་དགག་པའོ། །དང་པོ་ནི་དབྱེ་བ་ཞེས་བྱ་བ་ནི་ཐ་དད་པའོ། །དེའང་རྣམ་པ་ཐ་དད་པ་དང་ངོ་བོ་ཐ་དད་པ་ལས། འདིར་ནི་རྣམ་པ་ཐ་དད་པ་དབྱེ་བའི་དོན་ཡིན་གྱི་རང་བཞིན་ཕན་ཚུན་འགལ་བས་རབ་ཏུ་ཕྱེ་བ་འབྱུང་བ་ཆེན་པོ་བཞིའམ། རྗེས་སུ་དཔག་པ་དང་མངོན་སུམ་གྱི་གཟུང་བ་ལྟ་བུ་ནི་མ་ཡིན་ནོ། །དབྱེ་བའི་དོན་ཏོ། །རྒྱུ་མཚན་ལ་ཁ་ཅིག་ན་རེ། ཕྱོགས་ཆོས་དང་རྗེས་སུ་འགྲོ་ལྡོག་ཐ་དད་པར་དབྱེ་བའི་རྒྱུ་མཚན་ནི་གསུམ་སྟེ། མཚན་ཉིད་ཐ་དད་པ་དང༌། འབྲེལ་པ་ཐ་དད་པ་དང༌། བསལ་བྱ་ཐ་དད་པ་བྱ་སྟེ། རང་དང་སྤྱིའི་མཚན་ཉིད་དང༌། ཆོས་ཅན་དང་རྟེན་དང་བརྟེན་པས་འབྲེལ་པ་དང༌།

བསྒྲུབ་བྱ་དང་མེད་ན་མི་འབྱུང་པས་འབྲེལ་པ་དང༌། མ་གྲུབ་པ་བསལ་བྱ་ཡིན་པ་དང༌། མ་ངེས་པ་འགལ་བ་བསལ་བྱ་ཡིན་པའི་ཕྱིར་གྲངས་ཡིན་ནོ་ཞེའོ། །འདི་ལ་མཚན་ཉིད་དང་འབྲེལ་པ་ནི། རྒྱུ་མཚན་དུ་མི་འཐད་དོ། །འདི་ལྟར་ཆོས་དང་འབྲེལ་པ་དང་རང་གི་མཚན་ཉིད་གཉིས། ཐ་དད་པར་མ་གྲུབ་པ་དང༌། རྒྱུ་མཚན་ཅན་དང་ཐ་དད་པར་མ་གྲུབ་པ་དང༌། རྒྱུ་མཚན་གྱི་རང་བཞིན་ཉིད་མ་གྲུབ་པའི་ཕྱིར་རོ། ། ༼༢༡༠༽ དང་པོ་ནི་གལ་ཏེ་རང་གི་མཚན་ཉིད་ཅེས་བྱ་བ་དུ་བའི་རིགས་ལ་ལྟོས་པའི་རང་གི་མཚན་ཉིད་རྒྱུ་མཚན་དུ་འདོད་ན་དེའི་ཚེ་དེ་གང་ཡིན། དུ་བ་ལ་ལ་ཡོད་པའོ་ཞེས་བརྗོད་ན། དེ་ཉིད་ཆོས་ཅན་དང་འབྲེལ་པ་མ་ཡིན་ནམ། དེས་ན་རང་གི་མཚན་ཉིད་གང་ཡང་རུང་བ་ནི་ཚུལ་ཐ་དད་པར་གཞག་པའི་རྒྱུར་མི་འཐད་པས་ན་རང་གི་མཚན་ཉིད་ཁྱད་པར་ཅན་ཡིན་ལ་དེའང་འབྲེལ་པའི་ཁྱད་པར་ཉིད་ཡིན་པས་དབྱེ་བའི་རྒྱུ་མཚན་ཉིད་ཕན་ཚུན་ཁྱད་པར་མེད་དེ། གཉིས་པ་ལ་ལ་ཡོད་པ་དང་དུ་བའི་རང་གི་མཚན་ཉིད་དེ་ཁོ་ན་ཕྱོགས་ཀྱི་ཆོས་ཀྱི་ངོ་བོ་ཡིན་ནོ། །ངོ་བོ་དེ་ཉིད་ཡུལ་དུ་བྱས་ཏེ་རྗེས་སུ་འགྲོ་ལྡོག་ལས་ཐ་དད་པའི་རྒྱུ་མཚན་ཅི་ཡོད་ཅེས་དྲིས་པ་ན་ངོ་བོ་ཉིད་རྒྱུ་མཚན་དུ་བརྗོད་པ་ནི་བརྒལ་བའི་རྒྱུ་ཉིད་ལན་གྱི་རྒྱུར་སྦྱར་བས་མི་འཐད་དོ། །དཔེར་ན་སྒྲ་ཅིའི་ཕྱིར་མི་རྟག་ཅེས་བརྗོད་པ་ན་སྒྲ་ཉིད་ཡིན་པའི་ཕྱིར་རོ་ཞེས་བྱ་བ་བཞིན་ནོ། །གལ་ཏེ་ཕྱོགས་ཆོས་རང་གི་ངོ་བོས་ཚུལ་གཞན་ལས་ཐ་དད་ན་རྒྱུ་མཚན་ཡོངས་སུ་རྟོག་པ་དོན་མེད་ལ། དེ་ལྟ་མ་ཡིན་ན་རྒྱུ་མཚན་དུ་མི་རུང་ངོ༌། །གསུམ་པ་ནི་འདི་སྙམ་དུ་ཕྱོགས་ཆོས་ཀྱི་ངོ་བོ་གནས་པའི་རྒྱུ་མཚན་སེམས་དཔའ་ནི་མ་ཡིན་གྱི། འོན་ཀྱང་ཐ་དད་པ་གནས་པའི་རྒྱུ་མཚན་སེམས་དཔའ་ཡིན་ནོ། །དེ་ཡང་རང་གི་མཚན་ཉིད་ཙམ་གྱི། དུ་བའི་རང་བཞིན་གྱི་ཆོས་ཕྱོགས་དང་འབྲེལ་པ་ནི་མ་ཡིན་ཏེ། གཅིག་རྟོགས་པས་གཉིས་པ་རྟོགས་པ་སྲིད་པས་ཐ་དད་པའི་ཕྱིར་དང༌།

རང་གི་མཚན་ཉིད་ཚང་མང་གི་དུ་བ་ལ་སོགས་པ་ལ་རྗེས་འགྲོ་ཡང་ཕྱོགས་ཆོས་ལྡོག་པའི་ཕྱིར་རོ་ཞེ་ན། ཟེར་ཡང་ན། དེས་ན་རང་གི་མཚན་ཉིད་གང་ཡང་རུང་བ་ཡང་ཐ་དད་པའི་རྒྱུ་མཚན་དུ་མི་འཐད་པ་ཅི་ཡོད་དེ་ ༼༢༡༡༽ སྤྱིའི་མཚན་ཉིད་ལས་ཐ་དད་པར་གྲུབ་པ་ལ་ནི་རང་གི་མཚན་ཉིད་ཁྱད་པར་མེད་པར་རྒྱུ་མཚན་དུ་འཐད་པས་སོ། །དེས་ན་དུ་བའི་རིགས་ལ་ལྟོས་པ་ཁྱད་པར་ཅན་ནི་རྒྱུ་མཚན་དུ་བརྗོད་པར་མི་འདོད་པས་ཕན་ཚུན་ཐ་དད་པར་གྲུབ་བོ་ཞེ་ན། དེ་ལྟ་ན་འོ་ན་མཚན་ཉིད་ཀྱི་ངོ་བོ་མ་གྲུབ་པས་མཚན་ཉིད་ཅན་ལ་མཚན་ཉིད་མི་སྲིད་པའི་སྐྱོན་དུ་འགྱུར་རོ། །འདི་ལྟར་རང་གི་མཚན་ཉིད་ཅེས་བྱ་བ་ནི་ཐུན་མོང་མ་ཡིན་པ་ལ་བརྗོད་པར་འདོད་པ་ཡིན་ན། ལ་ལ་ཡོད་པ་ནི་དུ་བ་དང་དུ་བ་མ་ཡིན་པ་རྩྭ་དང་ཤིང་ལ་སོགས་པ་དང་ཐུན་མོང་ཡིན་པའི་ཕྱིར་རོ། །དེས་ན་མཚོན་བྱ་དང་ཁྱད་པར་མེད་པ་དང༌། ཕན་ཚུན་ཁྱད་པར་མེད་པ་དང༌། མཚན་ཉིད་མི་སྲིད་པ་གསུམ་གྱིས་ལན་གདབ་བོ། །དེ་བཞིན་དུ་བསྒྲུབ་བྱ་དང་འབྲེལ་པ་དང༌། སྤྱིའི་མཚན་ཉིད་དག་ཀྱང༌། རྒྱུ་མཚན་ཅན་དང་ཁྱད་པར་མེད་པ་དང༌། ཕན་ཚུན་ཁྱད་པར་མེད་པ་དང༌། རྒྱུ་མཚན་ཉིད་འཁྲུལ་པ་གསུམ་གྱིས་དགག་གོ །དང་པོ་ནི་དུ་བའི་སྤྱིའི་མཚན་ཉིད་བསྒྲུབ་བྱ་དང་འབྲེལ་པ་ཉིད་རྗེས་སུ་འགྲོ་ལྡོག་གི་ངོ་བོ་ཡིན་པས་སྔ་མ་བཞིན་དུ་འགྱུར་རོ། །གཉིས་པ་ནི་སྤྱིའི་མཚན་ཉིད་ཙམ་རྒྱུ་མཚན་མ་ཡིན་པས་ཁྱད་པར་ཅན་བརྗོད་པར་བྱའོ། །དེ་ཡང་བསྒྲུབ་བྱ་དང་འབྲེལ་པ་ཁོ་ན་ཡིན་པས་ཕན་ཚུན་ཁྱད་པར་མེད་དེ་སྔ་མ་བཞིན་ནོ། །གསུམ་པ་ནི་འདིར་ངོ་བོའི་རྒྱུ་མཚན་མ་ཡིན་གྱི་འོན་ཀྱང་ཐ་དད་པའི་རྒྱུ་མཚན་ཡིན་ནོ། །དེས་ན་སྤྱིའི་མཚན་ཉིད་ཙམ་གཞལ་བྱ་ལ་སོགས་པ་ལ་ཁྱབ་པ་ཡང་རྒྱུ་མཚན་དུ་འཐད་པས་ཕན་ཚུན་ཁྱད་པར་མེད་པ་མ་ཡིན་ནོ། །དེ་ཉིད་ཀྱི་ཕྱིར་རྒྱུ་མཚན་ཅན་དང་ཡང་ཁྱད་པར་མེད་པ་མ་ཡིན་ནོ་སྙམ་ན། འོ་ན་འཁྲུལ་པར་འགྱུར་ཏེ།

ཕྱོགས་ཀྱི་ཆོས་ ༼༢༡༢༽ ལ་སྤྱིའི་མཚན་ཉིད་ཡོད་པས་ཞེས་བརྗོད་ཟིན་ཏོ། །ཡང་རྗེས་སུ་འགྲོ་ལྡོག་ཐ་དད་པར་དབྱེ་བའི་རྒྱུ་མཚན་ཡང་གསུམ་སྟེ། གཏན་ཚིགས་སྦྱོར་བའི་ཡུལ་མི་འདྲ་བ་དང༌། གང་ཟག་གི་བསམ་པ་མི་འདྲ་བ་དང༌། ལྟོས་གཞི་ཕན་ཚུན་ཐ་དད་པ་ཞེས་བྱ་བ་ཡང་ཤིན་ཏུ་མི་འཐད་དེ། དང་པོ་སྦྱོར་བའི་ཡུལ་དང༌། གང་ཟག་མི་འདྲ་བ་ནི་ཆོས་མཐུན་པ་དང༌། མི་མཐུན་པའི་སྦྱོར་བ་ཐ་དད་པའི་རྒྱུར་འཐད་ཀྱང་དངོས་པོའི་ཆོས་གཉིས་སུ་དབྱེ་བའི་རྒྱུ་ནི་མ་ཡིན་ཏེ། གཏན་ཚིགས་གཅིག་ལ་ཡང་གཉི་ག་ཡོད་པའི་ཕྱིར་དང༌། གང་ཟག་གཅིག་གིས་ཀྱང་གཉི་ག་རྟོགས་པར་བྱ་བའི་ཕྱིར་རོ། །ལྟོས་གཞི་འགལ་བའི་ཡང་ཐ་དད་པའི་རྒྱུ་མ་ཡིན་ཏེ། མི་མཐུན་པའི་ཕྱོགས་དང་མཐུན་པའི་ཕྱོགས་གཉིས་ཀྱི་ནང་ཐ་དད་པ་ཡང་ཚུལ་རེ་རེ་དུ་མར་དབྱེ་བར་ཐལ་བའི་ཕྱིར་རོ། །ལྟོས་གཞི་གཅིག་ཉིད་ལ་དགག་པ་དང་སྒྲུབ་པའི་ཆོས་ཤིན་ཏུ་འགལ་བས་དེ་ཉིད་དབྱེ་བའི་རྒྱུར་ཆེར་འཐད་པ་ན། ལྟོས་གཞི་ཐ་དད་པའི་བྱེད་པ་མ་མཐོང་བས་ན། དེ་ནི་ཐ་དད་པའི་ཐ་སྙད་ཀྱི་རྒྱུར་མི་བརྟག་གོ །བསལ་བྱ་ཐ་དད་པ་ནི་ལྡོག་འཚམས་ཉིད་ཡིན་ལ་དེ་ནི་ཁས་ལེན་ཏོ། །དེས་ན་དེ་ལྟར་འཆད་པ་ནི་བྱིས་པ་འཁྲུལ་པའི་གནས་ཡིན་པས་དེ་དགག་པ་བཤད་པ་ཡིན་ནོ། །འོ་ན་དབྱེ་བའི་རྒྱུ་མཚན་གང་ཡིན་ཞེ་ན། དོན་དམ་པར་དངོས་པོ་ཐ་མི་དད་བཞིན་དུ་ཆོས་གསུམ་དུ་རྣམ་པར་དབྱེ་བ་ནི་ལྡོག་འཚམས་ཐ་དད་པའི་ཕྱིར་ཏེ། ལྡོག་པའི་རྒྱུ་མཚན་གྱིས་ཐ་དད་པར་བརྟགས་པ་ཡིན་ནོ་ཞེས་བྱ་བའི་དོན་ཏོ། །དབྱེ་བ་གཞན་དགག་ནི་མཚན་ཉིད་གསུམ་ལས་ཉུང་ན་རིགས་ ༼༢༡༣༽ མི་མཐུན་པ་རྣམ་པར་གཅོད་པ་མཚོན་པར་མི་ནུས་པའི་ཕྱིར་རམ། དེ་ཙམ་གྱིས་ནུས་པས་ན་གཞན་ནི་མི་དགོས་པའི་ཕྱིར་རོ། །གཞན་དུ་མི་འཐད་པ་ཁོ་ནས་ཅི་སྟེ་མི་ནུས་ཞེ་ན། གང་ལས་གཞན་དུ་མི་འཐད། བསྒྲུབ་བྱའི་ཆོས་ལས་སམ་སྤྱི་ལས། དང་པོ་ནི་ནུས་པ་མ་ཡིན་ཏེ་མིག་གིས་གཟུང་བྱ་ལ་དེ་ཡོད་ཀྱང་གཏན་ཚིགས་མ་ཡིན་པའི་ཕྱིར་རོ། །གཉིས་པ་ལྟར་ནི་སྤྱི་ཉིད་དང་དངོས་སུ་འབྲེལ་པ་ནི་ཚད་མས་ངེས་པར་མི་ནུས་པས་དེ་མེད་ན་མི་འཐད་པ་མི་འགྲུབ་སྟེ།

ཧ་ཅང་ཐལ་བའི་ཕྱིར་རོ། །གལ་ཏེ་འབྲེལ་པ་མ་གྲུབ་པའི་དོན་ཡང་དེ་ལས་གཞན་དུ་མི་འཐད་ན་ནི་བུམ་པ་ལས་སྣམ་བུ་གཞན་དུ་མི་འཐད་པར་ཐལ་བའི་ཕྱིར་རོ། །འོན་ཏེ་སྤྱི་དང་མེད་ན་མི་འབྱུང་བ་ཚད་མས་ངེས་ན་བསྒྲུབ་བྱ་གྲུབ་ཟིན་པས་རྟགས་ཀྱིས་ཅི་བྱ། དེས་ན་ཉུང་ན་མི་ནུས་སོ། །གནོད་པ་མེད་པའི་ཡུལ་ཅན་དང༌། བརྗོད་པར་འདོད་པའི་གྲངས་གཅིག་པ་ཉིད་ཀྱང་མི་དགོས་ཏེ་རྣམ་པར་གཅད་པར་བྱ་བ་མེད་པའི་ཕྱིར་རོ། །རྗེས་སུ་འགྲོ་བ་ཚད་མས་ངེས་པ་ལ་ནི་དེའི་ཁྱབ་བྱེད་ལ་གནོད་པ་འཇུག་པའམ། དེ་དང་འགལ་བའི་ཚད་མ་གཞན་འཇུག་པ་མི་སྲིད་དོ། །འོ་ན་རྗེས་སུ་འགྲོ་བ་ངེས་པ་ལ་ཡང་རིགས་མི་མཐུན་པ་ལས་མི་ལྡོག་པ་མི་སྲིད་པས་ན། རྣམ་པར་གཅད་པར་བྱ་བ་མེད་པ་དེས་ན་ལྡོག་པ་མཚན་ཉིད་གཞན་མ་ཡིན་ནོ་ཞེ་ན། མ་ཡིན་ཏེ་རྗེས་སུ་འགྲོ་བ་ཙམ་ལྡོག་པའི་ཁྱད་པར་དང་བྲལ་བ་ནི་རིགས་མི་མཐུན་པ་ལ་འཇུག་པ་དང་མི་འགལ་བའི་ཕྱིར་རོ། །དེས་ན་རྗེས་སུ་འགྲོ་བ་ངེས་པ་ཅན་ལ་ནི་ལྡོག་པ་ཡང་ངེས་པར་ཡོད་པས་གཉི་ག་མཚན་ཉིད་ཡིན་ནོ། །སྒྲ་གཅིག་གིས་བརྗོད་ཀྱང་དོན་གཉིས་མི་ཉམས་པས་མཚན་ཉིད་གསུམ་དུ་གྲུབ་བོ། །འོ་ ༼༢༡༤༽ ན་རྗེས་སུ་འགྲོ་བ་དང་ལྡོག་པ་ངེས་པ་ཡོད་པ་ནི་གནོད་པ་མེད་པ་དང༌། ཟླ་བོའི་གཏན་ཚིགས་མི་འཇུག་པ་ཡང་དངོས་པོ་ལ་ཆོས་ཐ་དད་པ་ཁོ་ནར་ཡོད་པས་སྒྲ་གཞན་གྱིས་མ་བརྗོད་ཀྱང་དོན་གྱི་རྗེས་སུ་འབྲངས་ན་མཚན་ཉིད་བཞི་པ་དང་ལྔ་པ་གྲུབ་བོ་སྙམ་ན། ཡོད་ཀྱང་ཉེ་བར་མི་མཁོ་བས་མཚན་ཉིད་མ་ཡིན་ཏེ། གཞལ་བྱ་དང་རྫས་ཉིད་བཞིན་ནོ། །ཅི་སྟེ་ཡོད་དོ་ཅོག་ནི་མཚན་ཉིད་མ་ཡིན་གྱི་མཚོན་བྱའི་ཐ་སྙད་ལ་ཉེ་བར་མཁོ་བའོ། །འོ་ན་རྗེས་སུ་འགྲོ་བ་ངེས་པ་ན་ལྡོག་པ་ཡོད་ཀྱང་མཁོ་བ་མེད་པས་མཚན་ཉིད་མ་ཡིན་ཏེ་གནོད་པ་མེད་པའི་ཡུལ་ཅན་བཞིན་ནོ་ཞེ་ན། མ་ཡིན་ཏེ། ལྡོག་པ་མེད་ན་རྗེས་སུ་འགྲོ་བ་འབའ་ཞིག་གིས་དེ་མ་ཡིན་པ་ལ་འབྱེད་པར་མི་ནུས་པའི་ཕྱིར་ཏེ།

ལྷ་སྦྱིན་གྱི་བུ་ཉིད་ལ་རྗེས་སུ་འགྲོ་བ་ཡོད་ཀྱང་གཏན་ཚིགས་མ་ཡིན་པའི་ཕྱིར་རོ། །དེ་ནི་ངེས་པ་དང་ལྡན་པ་མ་ཡིན་ནོ་ཞེ་ན། ངེས་པ་དང་ལྡན་པ་ནི་གཞན་ལ་མེད་པའི་མཚན་ཉིད་ལྡོག་པའི་ཁྱད་པར་ཅན་ཡིན་པས་རྗེས་སུ་འགྲོ་བ་འབའ་ཞིག་པ་མ་ཡིན་ནོ། །དེས་ན་ལྡོག་པ་ནི་རྗེས་སུ་འགྲོ་བའི་ཁྱད་པར་ཉིད་ཀྱིས་དེ་མ་ཡིན་པ་སེལ་བ་ལ་སྦྱོར་གྱི། གནོད་པ་མེད་པའི་ཡུལ་ཅན་ནི་དེ་ལྟ་མ་ཡིན་ཏེ། རང་གི་ངོ་བོས་རང་དབང་དུའམ། ཁྱད་པར་དུའང་ཉེ་བར་མི་མཁོ་བའི་ཕྱིར་རོ། །འོ་ན་ཤེས་པ་ཉིད་མཚན་ཉིད་གཞན་ཇི་ལྟར་མ་ཡིན་ཞེ་ན། མ་ཡིན་ཏེ་རྣམ་པར་གཅད་པ་མེད་པའི་ཕྱིར་དང༌། དངོས་པོའི་ཆོས་མ་ཡིན་པའི་ཕྱིར་རོ། །འདི་ལྟར་ཆོས་གང་ཞིག་རང་ངེས་པའི་བློས་ངེས་པ་ན་དེ་མ་ཡིན་པ་རྣམ་པར་གཅོད་པ་དེ་ནི་མཚན་ཉིད་ཡིན་ན། ཤེས་པ་ཉིད་དུ་ནི་གཏན་ཚིགས་ལ་རང་ངེས་པའི་བློ་ངེས་པ་ན་རྣམ་པར་གཅོད་བྱེད་མ་ཡིན་ནོ། །དངོས་པོའི་ 

༼༢༡༥༽ ཚུལ་གསུམ་ཡོད་པར་ངེས་ན་ཤེས་པ་ཉིད་དུ་མ་ངེས་ཀྱང་དེ་མ་ཡིན་པ་ལས་ཐ་དད་པར་འབྱེད་པའི་ཕྱིར་རོ། །དེ་ལྟ་ན་ཡང་ཤེས་པ་ཉིད་ཡོད་དོ་ཞེ་ན། འོ་ན་དངོས་པོ་ཉིད་ལ་སོགས་པ་ཡང་མཚན་ཉིད་དུ་འགྱུར་རོ། །གལ་ཏེ་ཤེས་པ་ཉིད་མ་རྟོགས་ན་ཐེ་ཚོམ་ཟ་བའི་མ་གྲུབ་པ་ལ་སོགས་པ་ལས་ཇི་ལྟར་དབྱེ་ཞེ་ན། ཤེས་པ་ཉིད་ཡོད་པ་སྟེ། དངོས་པོའི་ཆོས་ངེས་པས་སོ། །འོ་ན་དེ་ཡང་མཚན་ཉིད་དུ་འགྱུར་རོ་ཞེ་ན། དངོས་པོ་ལ་ཡོད་དོ་ཅོག་མཚན་ཉིད་ཡིན་ན་ཧ་ཅང་ཐལ་བ་བརྗོད་ཟིན་ཏོ། །དེས་ན་ནོག་དང་ལྐོག་ཤལ་ཉིད་བ་ལང་གི་མཚན་ཉིད་ཡིན་ཡང་དེའི་ཤེས་པ་ཐ་སྙད་དུ་བྱེད་པས་འཕེན་པ་བཞིན་དུ་འདིར་ཡང་བལྟའོ། །རྣམ་པ་གཅིག་དུ་ན་དངོས་པོའི་ཆོས་མ་ཡིན་གྱི། བློའི་ཆོས་ཡིན་པས་རྟགས་ཀྱི་མཚན་ཉིད་མ་ཡིན་ཏེ། ཤེས་པར་བྱེད་པ་ལྟར་ཤེས་པར་བྱ་བ་ཉིད་ཀྱང་ཤེས་པ་མ་སྐྱེས་པར་མི་འཐད་པའི་ཕྱིར་དང༌། འཐད་ན་ཡང་ཐེ་ཚོམ་ཟ་བ་ལ་སོགས་པ་ངེས་བྱེད་ཀྱིས་ཡུལ་དུ་མ་བྱས་པ་ཡང་ཤེས་པ་ཉིད་ཡིན་པས་ན་རྣམ་པར་གཅོད་པ་མ་ཡིན་པའི་ཕྱིར་རོ། །མཚན་ཉིད་རྣམ་གཅོད་ལ་ལྟོས་ཕྱིར། །རྣམ་གཅོད་མིན་པ་མཚན་ཉིད་མིན། །ལྡོག་པ་རྣམ་ཅད་མེད་མིན་ཏེ། །རྗེས་འགྲོའི་ཁྱད་པར་ཉིད་ཡིན་པས། །དག་པའི་རྗེས་འགྲོ་ལྡོག་པ་དག །མཚན་ཉིད་ཡིན་ན་དེ་ཡི་བུ། །སྔོ་བསངས་སོགས་ལ་གཏན་ཚིགས་སུ། །ཐལ་ཕྱིར་ཁྱད་པར་ཅན་ཉིད་ཡིན། །དེས་ན་ཁྱད་པར་ཁྱད་པར་ཅན། །གཉི་ག་མཚོན་བྱེད་མཚན་ཉིད་ཡིན། །དེ་རྗོད་སྒྲ་དག་གཅིག་ན་ཡང༌། །དོན་ཆོས་ཕན་ཚུན་འདྲེ་བ་མེད། །དེ་ལྟར་གནོད་མེད་སོགས་མིན་ཏེ། །རྣམ་གཅོད་བྱེད་པ་མིན་ཕྱིར་རོ། །ངེས་པ་རྣམ་གཅོད་ཡོད་མིན་ཏེ། །དངོས་ཆོས་ ༼༢༡༦༽ རྣམ་གཞག་ཉིད་ལས་དེའི། །ཚད་མ་དོན་གྱིས་འཕེན་པའི་ཕྱིར། །ཡང་ན་ཤེས་པའི་ཆོས་ཡིན་པས། །དངོས་ཆོས་རྟགས་ཀྱི་མཚན་ཉིད་མིན། །ཤེས་ལ་ལྟོས་ཕྱིར་ཤེས་བྱ་ཡང༌། །དོན་གྱི་ངོ་བོར་འགལ་ཕྱིར་རོ། །རབ་ཏུ་དབྱེ་བའོ། །མཚན་ཉིད་འགྲུབ་པའི་ལྟོས་གཞི་ནི་རྣམ་པ་གསུམ་སྟེ།

རྗེས་སུ་དཔག་པར་བྱ་བ་དང༌། འཐུན་པའི་ཕྱོགས་དང༌། མི་མཐུན་པའི་ཕྱོགས་སོ། །དང་པོ་རྗེས་སུ་དཔག་པར་བྱ་བ་ནི་རྣམ་པ་གཉིས་ཀྱིས་ཤེས་པར་བྱ་སྟེ། རྗེས་སུ་དཔག་པའི་སྒྲས་བརྗོད་པར་བྱ་བའི་རྣམ་གྲངས་སྤྱིར་བསམ་པ་དང༌། སྐབས་སུ་བབ་པའི་ཁྱད་པར་ངེས་པར་བྱའོ། །དང་པོ་ནི་རྗེས་སུ་དཔག་པའི་སྒྲའི་དོན་ནི་སྐབས་ཀྱི་དབྱེ་བས་རྣམ་པ་གསུམ་སྟེ། བསྒྲུབ་བྱའི་ཆོས་ཅན་དང༌། བསྒྲུབ་བྱའི་ཆོས་དང༌། གཉི་གའི་སྤྱིའོ། །དེའང་ཐ་མ་ནི་དངོས་ཡིན་ལ། གོང་མ་གཉིས་ནི་ཉེ་བར་བཏགས་པ་ཡིན་ཏེ། དེ་ལྟར་རྣམ་པ་གསུམ་ཉིད་ཡིན་པ་ནི་གྲགས་པས་ངེས་པའི་ཕྱིར་རོ། །སྒྲའི་དོན་ངེས་པ་ལ་ནི་གྲགས་པ་ཁོ་ན་ཚད་མ་ཡིན་ནོ། །སྐབས་ཀྱི་དབྱེ་བ་ཡང་གཏན་ཚིགས་ཀྱི་མཚན་ཉིད་གཏན་ལ་འབེབས་པ་དང༌། བསྒྲུབ་བྱའི་མཚན་ཉིད་གཏན་ལ་འབེབས་པའི་སྐབས་ཀྱིས་སོ། །འདི་ཡང་ཁྱད་པར་ཅི་འདྲ་བ་ལྟ་ཞེ་ན། གཏན་ཚིགས་ཀྱི་མཚན་ཉིད་ཀྱི་དབང་དུ་བྱས་ཏེ་མཚན་ཉིད་གཏན་ལ་འབེབས་པ་དང༌། དངོས་པོ་རྟོགས་པར་བྱེད་པ་དང༌། མཚན་ཉིད་ཀྱིས་ཐ་སྙད་དུ་བྱེད་པ་རྣམ་པ་གསུམ་མོ། །དེ་ལ་སྤྱིར་གཏན་ཚིགས་དང་གཏན་ཚིགས་ལྟར་སྣང་བའི་རྣམ་པར་དབྱེ་བ་མི་ཤེས་པ་ལ་གང་ཞིག་ཆོས་འདི་ ༼༢༡༧༽ རྣམས་དང་ལྡན་པ་ནི་གཏན་ཚིགས་ཡིན་ནོ་ཞེས་མཚན་ཉིད་དང་མཚོན་བྱའི་འབྲེལ་པའི་ཐ་སྙད་ངེས་པ་ནི་མཚན་ཉིད་གཏན་ལ་འབེབས་པ་ཞེས་བྱ་སྟེ། དངོས་པོའི་རིག་པ་ཙམ་ནི་མ་ཡིན་ནོ། །མཚན་ཉིད་གཏན་ལ་འབེབས་པ་ནི་ཐམས་ཅད་དུ་ཐ་སྙད་ངེས་པ་ལ་བྱའོ། །དངོས་པོ་རིག་པ་ཙམ་ནི་མཚན་ཉིད་དང་མཚོན་བྱའི་ཐ་སྙད་མི་ཤེས་པ་བ་ལང་ལ་སོགས་པ་ལ་ཡང་ཡོད་དོ། །དེས་ན་དངོས་པོ་རིག་པ་ཡིན་ན་ཡང་མཚན་ཉིད་དང་མཚོན་བྱའི་ཐ་སྙད་ཀྱི་འབྲེལ་པ་མི་ཤེས་པ་ནི་ཚད་མའི་མཚན་ཉིད་ལ་སོགས་པར་ཤེས་པར་ཐལ་བ་མེད་དོ། །གཉིས་པ་དངོས་པོ་རྟོགས་པར་བྱེད་པ་ཞེས་བྱ་བ་ནི་དུ་བ་ལ་སོགས་པའི་ཁྱད་པར་ངེས་པ་ལ་ཕྱོགས་ཀྱི་ཆོས་ལ་སོགས་པའི་དོན་ཙམ་ཚད་མས་ངེས་པས་སྟེ།

དེའང་མཚན་ཉིད་དང་མཚོན་བྱ་འབྲེལ་བའི་ཐ་སྙད་མ་རྟོགས་པར་རིག་གམ། རྟོགས་ནས་རིག་ཀྱང་སླ་སྟེ་གཏན་ལ་འབེབས་པ་ནི་མ་ཡིན་གྱི། འོན་ཀྱང་དངོས་པོ་ཙམ་ངེས་པའི་རང་བཞིན་ཡིན་ནོ། །གསུམ་པ་ཐ་སྙད་དུ་བྱེད་པ་ནི་སྤྱིར་མཚན་ཉིད་གཏན་ལ་ཕབ་ཀྱི་འོག་ཏུ་འདི་ཡང་གཏན་ལ་ཕབ་པའི་མཚན་ཉིད་ཅན་ཡིན་པས་ན་གཏན་ཚིགས་ཡིན་ནོ། །ཞེས་ཁྱད་པར་ལ་ཐ་སྙད་བྱེད་པའོ། །དེ་གསུམ་ལས་མཚན་ཉིད་གཏན་ལ་འབེབས་པ་ཡང༌། གལ་ཏེ་རང་ཉིད་གཏན་ཚིགས་དང་གཏན་ཚིགས་ལྟར་སྣང་བའི་དབྱེ་བ་སེམས་པ་ན་གཏན་ལ་འབེབས་སམ་གཞན་དང་ལྷན་ཅིག་གཏན་ཚིགས་དང་གཏན་ཚིགས་མ་ཡིན་པའི་རྣམ་པར་དབྱེ་བ་ལ་བརྩད་པ་ན་རང་གིས་གཞན་ལའམ་གཞན་གྱིས་རང་ལ་གཏན་ལ་འབེབས་སམ། སློབ་དཔོན་གྱིས་སློབ་མ་ལ་འཆད་པའི་ཚེ་ཡིན་ཡང་སླ་སྟེ། ཐམས་ཅད་དུ་ཁྱད་པར་ཡོངས་སུ་མ་བཟུང་བས་ནི་རྗེས་སུ་དཔག་པའི་སྒྲས་ཆོས་ཅན་ ༼༢༡༨༽ བརྗོད་པར་བྱ་བ་ཡིན་ཏེ། རང་ཉིད་ཉེ་བའི་ཁྱད་པར་མེད་པའི་ཕྱིར་ན་ཆོས་ཅན་གྱི་སྒྲས་བརྗོད་ན་ཐམས་ཅད་ཀྱི་ཚེ་མི་འདོད་པ་ལ་ཐལ་བར་འགྱུར་བའི་ཕྱིར་རོ། །དེ་བཞིན་དུ་ཁྱབ་པ་ངེས་པར་བྱེད་པ་དང་བསྒྲུབ་བྱ་ཁོང་དུ་ཆུད་པ་ཡང་དེ་དག་གི་མཚན་ཉིད་གཏན་ལ་འབེབས་པ་ལ་འདོད་དོ། །དེ་ལ་གཏན་ཚིགས་ཀྱི་མཚན་ཉིད་ཚུལ་གསུམ་དང༌། དེའི་མཚོན་བྱའི་འབྲེལ་པ་ངེས་པར་བྱེད་པ་ནི་གཏན་ཚིགས་གྱི་མཚན་ཉིད་ཡིན་ལ། ཁྱབ་པ་ཞེས་བྱ་བ་རྗེས་སུ་འགྲོ་ལྡོག་གི་ཚུལ་དེ་ཉིད་མཚོན་བྱར་བྱས་ཏེ། དེའི་མཚན་ཉིད་དང་ལྷན་ཅིག་འབྲེལ་པ་ཤེས་པར་བྱེད་པ་ནི་ཁྱབ་པ་ངེས་པར་བྱེད་པ་ཡིན་པས་ཐ་དད་དོ། །བསྒྲུབ་བྱ་ངེས་པར་བྱེད་པ་ཡང་དམ་བཅས་པའི་མཚན་ཉིད་བརྗོད་པ་ན་དམ་བཅའ་བ་དང༌། དེའི་མཚན་ཉིད་ཀྱི་འབྲེལ་པ་ངེས་པ་ལ་བྱའོ། །འདི་གཉི་ག་ལ་ཡང་རང་ཉིད་རྟོགས་སམ། གཞན་ལ་སྒྲུབ་བམ། སློབ་མ་ལ་འཆད་ཀྱང་སླ་སྟེ། ཐམས་ཅད་དུ་རྗེས་སུ་དཔག་པར་བྱ་བ་ལ་སོགས་པའི་སྒྲས་བརྗོད་པར་བྱ་སྟེ།

སྔ་མ་བཞིན་ནོ། །དེ་ནི་རྗེས་སུ་དཔག་པར་བྱ་བའི་སྒྲས་བརྗོད་པར་བྱ་བའི་རྣམ་གྲངས་སྤྱིར་བསམ་པའོ། །སྐབས་སུ་བབ་པའི་དོན་གྱི་ཁྱད་པར་ངེས་པར་བྱ་བ་ནི་གཏན་ཚིགས་ཀྱི་མཚན་ཉིད་གཏན་ལ་འབེབས་པའི་ཚེ1$0000300་རྗེས་སུ་དཔག་པར་བྱ་1$0000270བའི་སྒྲའི་དོན་ཆོས་ཅན་ཡིན་ནོ། །དེའང་ཅི་འདྲ་བ་ཞིག་ཅེ་ན། 1$0000300ཤེས་པར་འདོད་པའི་བྱེ་བྲག་དང་ལྡན་པའོ། 1$0000270།དེ་ལ་ཤེས་པར་འདོད་པ་ནི་བསྒྲུབ་བྱའི་ཆོས་ཡིན་ཏེ་འདོད་པར་བྱ་བ་ཡིན་པས་སོ། །ཤེས་པར་འདོད་པར་བྱ་བ་དེ་ཉིད་ནི་གཞན་ཤེས་པར་འདོད་པ་མ་ཡིན་པ་ལས་ཁྱད་པར་དུ་ ༼༢༡༩༽ གྱུར་པས་བྱེ་བྲག་ཡིན་ནོ། །དེས་ན་ཤེས་ཟིན་པ་དང་བསལ་བ་ནི་ཤེས་པར་འདོད་པའི་ཡུལ་མ་ཡིན་པས་ཤེས་པར་འདོད་པའི་བྱེ་བྲག་ཉིད་མ་ཡིན་ནོ། །གལ་ཏེ་ཁྱད་པར་དེ་གྲུབ་ན་ཤེས་པར་འདོད་པར་བྱ་བ་མ་ཡིན་ན། མ་གྲུབ་ན་ཁྱད་པར་མ་གྲུབ་པས་དེའི་ཁྱད་པར་ཅན་གྱི་ཆོས་ཅན་མི་འགྲུབ་ལ། དེས་ན་ཕྱོགས་ཆོས་ཉིད་མ་གྲུབ་པར་ཐལ་ལོ་ཞེ་ན། འདིར་དངོས་པོ་ཉིད་ཁྱད་པར་ཡིན་ན་དེ་ལྟར་བདེན་པ་ཞིག་ན། འོན་ཀྱང་འདིར་ནི་བརྟགས་པ་ཁྱད་པར་ཡིན་ནོ། །བརྟགས་པ་ནི་མ་ཤེས་པ་ཉིད་དུ་བློས་ཤེས་པར་བྱེད་དེ། དངོས་པོ་མེད་པ་ལ་དངོས་པོ་ལ་བརྟེན་པའི་འགལ་བ་མི་བསམ་མོ། །དེས་ན་སྒྲུབ་བྱའི་ཆོས་ཚད་མས་མ་རྟོགས་པ་དེ་འདི་ལ་བསྒྲུབ་པར་བྱའོ་ཞེས་བརྟགས་པའི་ཁྱད་པར་ཅན་ཆོས་ཅན་ཡིན་ནོ། །དེ་ལ་ཡང་དེ་ཁོ་ནར་རྟོགས་པས་ཁྱད་པར་དུ་མ་བཟུང་ཡང་སྒྲུབ་པ་དང༌། གནོད་པ་མ་ཞུགས་པ་ཙམ་ཞིག་འདིས་ཉེ་བར་མཚོན་པར་བྱེད་པ་ཡིན་ནོ། །དེས་ན་ཐེ་ཚོམ་དང་ལྡན་པའི་དོན་ནི་ཆོས་ཅན་ཡིན་ནོ། །དེས་ན་ཡོད་པའམ་བཟློག་པར་ངེས་པ་ནི་ཕྱོགས་མ་ཡིན་པས་སྒྲ་ནི་མཉན་བྱ་མ་ཡིན་ཏེ་ཞེའམ། ཚང་མང་ན་མེ་ཡོད་དེ་ཞེས་སྒྲུབ་པ་ན། མཉན་བྱ་དང་དུ་བ་ལ་སོགས་པ་ནི་མ་གྲུབ་པ་ཡིན་ནོ། །དེ་བཞིན་དུ་སྒྲ་ཉིད་ཀྱང་མ་གྲུབ་སྟེ་ཆོས་མ་ཡིན་པས་སོ། །དེ་ལྟ་མོད་ཀྱི་ཕྱོགས་དང་ཤེས་པར་འདོད་པའི་བྱེ་བྲག་དང་ལྡན་པའི་སྒྲ་ནི་རྣམ་གྲངས་པར་འགྱུར་རོ། །དེས་ན་རྗེས་སུ་དཔག་པར་བྱ་བ་ནི་ཤེས་པར་འདོད་པའི་བྱེ་བྲག་དང་ལྡན་པའི་ཆོས་ཅན་ནོ་ཞེས་བྱ་བ་གདགས་པའི་ཡུལ་བརྗོད་པ་མ་ཡིན་པར་འགྱུར་ན།

སློབ་དཔོན་ཤེས་རབ་འབྱུང་གནས་མ་གཏོགས་པ་དག་འདོད་པའང་ཡིན་ནོ། །དེས་ན་ཤེས་པར་ ༼༢༢༠༽ འདོད་པ་སྟེ་ཐེ་ཚོམ་གྱི་ཡུལ་དུ་བྱས་པའི་ཁྱད་པར་དང་ལྡན་པ་ལ་དེ་སྐད་བརྗོད་པར་ལྟའོ། །དེ་ལ་རྗེས་སུ་དཔག་པར་བྱ་བའི་སྒྲ་འཇུག་པ་ནི་བཏགས་ནས་སོ། །དེས་ན་རྗེས་སུ་དཔག་པར་བྱ་བ་སྤྱི་ཡིན་པས་དེ་མ་གྲུབ་ན་དེའི་ཆོས་མ་གྲུབ་ལ། གྲུབ་ན་གྲུབ་པ་ལ་སྒྲུབ་པ་ཡིན་ནོ་ཞེས་བྱ་བའི་སྐྱོན་ཡང་བསལ་ཏོ། །བཏགས་པ་ཡང་བཏགས་པའི་མཚན་ཉིད་དང༌། གདགས་པའི་ཡུལ་དང༌། བཏགས་པའི་སྒྲུབ་བྱེད་དང༌། བཏགས་པའི་ཕྱོགས་ལ་རྩོད་པ་སྤང་བ་བཞིས་ཤེས་པར་བྱའོ། །དེ་ལ་སྒྲ་ཐམས་ཅད་དོན་ཐམས་ཅད་ལ་ཉེ་བར་བཏགས་པ་མ་ཡིན་ནམ། ཅི་སྟེ་ཆོས་ཅན་ལ་བཏགས་པར་འདོད་ཀྱི་སྤྱི་ལ་དངོས་སུ་འདོད་ཅེ་ན། སྒྲ་བཏགས་པར་འདྲ་ཡང་དོན་བཏགས་པ་དང་མ་བཏགས་པ་ནི་དངོས་དང་བཏགས་པའི་ཁྱད་པར་དུ་ཡོད་དོ། །དེ་སྐད་དུ་ཡང༌། བླུན་པོ་ལ་ནི་བ་ལང་ཞེས། །རྗེས་འབྲེལ་རྒྱུ་མཚན་འགའ་ལས་འདོད། །དོན་ཙམ་ཕྱིན་ཅི་ལོག་འགྱུར་གྱི། །སྒྲ་ནི་རང་གི་དོན་ལ་གནས། །ཞེས་བཤད་པ་ཡིན་ནོ། །ཉེ་བར་གདགས་པའི་ཡུལ་ནི་སྒྲུབ་བྱའི་ཆོས་དང༌། སྤྱི་དང༌། ཆོས་ཅན་དང༌། དེ་རྣམས་གང་ཡང་མ་ཡིན་པ་བཞི་ལས། གང་ཡང་མ་ཡིན་པ་ནི་སྒྲའི་དོན་དུ་མ་གྲགས་པས་དེ་ལ་མི་འཇུག་པ་ཉིད་ཀྱིས་སྤངས་སོ། །ལྷག་མ་བསྒྲུབ་བྱའི་ཆོས་ནི་མ་ཡིན་ཏེ། ཕྱོགས་ཀྱི་ཆོས་རྗེས་སུ་འགྲོ་བ་ལས་ཐ་དད་པ་མེད་པར་ཐལ་བའི་ཕྱིར་རོ། །འཐུན་པའི་ཕྱོགས་ལ་ཡོད་པས་ནི་བསྒྲུབ་བྱའི་ཆོས་ལ་ཡོད་པར་འགྲུབ་པས་ཕྱོགས་ཀྱི་ཆོས་ཀྱང་དེར་འདུ་བར་ཐལ་བའི་ཕྱིར་རོ། །དེ་ཉིད་ཀྱིས་ན་མ་འབྲེལ་པ་ཡང་རྟགས་སུ་ཐལ་ཏེ་ཚང་ ༼༢༢༡༽ མང་གི་དུ་བ་རྒྱ་མཚོར་མེ་སྒྲུབ་པ་ན་ཚུལ་གསུམ་དང་ལྡན་པ་ཡིན་པས་སོ། །སྤྱི་ཡང་མ་ཡིན་ཏེ་དངོས་ཀྱི་དོན་ལ་གནོད་པ་འཆད་པས་སོ། །དེས་ན་ཇི་སྐད་བཤད་པའི་ཆོས་ཅན་ཉིད་ཉེ་བར་གདགས་པའི་ཡུལ་དུ་སྒྲའི་བྱེད་པ་ཁོ་ན་ལས་ངེས་པར་ནུས་སོ། །བཏགས་པའི་སྒྲུབ་བྱེད་ནི།

དངོས་ཀྱི་དོན་ལ་གནོད་པ་ཡོད་པ་དང༌། དེ་ལས་གཞན་ལ་འཇུག་པའི་འཐད་པ་ཡོད་པའོ། །དང་པོ་ནི་སྤྱིའི་ཆོས་གཏན་ཚིགས་ལ་གནོད་པ་ཉིད་དང༌། གཞན་ཡང་དེའི་ཆོས་སུ་གྲུབ་ན་བསྒྲུབ་བྱ་གྲུབ་པ་དང༌། མ་གྲུབ་ན་གཏན་ཚིགས་དོན་མེད་པ་ཞེས་བྱ་བའི་དོན་གྱི་གནོད་པ་ཡང་ཡོད་པའོ། །གཉིས་པ་ནི་ཉེ་བར་གདགས་པའི་རྒྱུ་མཚན་ཡོད་པ་དང༌། དགོས་པ་ཡོད་པ་དང༌། གོ་བར་བྱེད་པ་ཡོད་པའོ། །དེ་ལ་རྒྱུ་མཚན་ནི་འདྲ་བ་དང་འབྲེལ་བའོ། །འདྲ་བ་ནི་སྨན་བྱ་རོག་རྐང་ཞེས་བྱ་བ་ལྟ་བུའོ། །འབྲེལ་པ་ནི་ཡན་ལག་དང་ཡན་ལག་ཅན་གྱི་འབྲེལ་པ་ནི་དཔེར་ན་རས་ཡུག་གི་ཕྱོགས་གཅིག་ལ་རས་ཡུག་ཅེས་བྱ་བ་ལྟ་བུའོ། །རྒྱུ་དང་འབྲས་བུའི་འབྲེལ་པ་ནི་དཔེར་ན་ཉི་མའི་འོད་ལ་ཉི་མ་ཞེས་བྱ་བ་འབྲས་བུ་ལ་རྒྱུ་ཉེ་བར་འདོགས་པའམ། མྱཽས་པའི་ནུས་པ་ལ་མྱོས་པ་ཞེས་རྒྱུ་ལ་འབྲས་བུ་ཉེ་བར་འདོགས་པའོ། །འདིར་ནི་ཡན་ལག་དང་ཡན་ལག་ཅན་གྱི་འབྲེལ་པ་ཡོད་པ་ཡིན་ནོ། །དགོས་པའི་ཆོས་ཅན་གྱི་ཆོས་ཐམས་ཅད་དགག་པའོ། །གོ་བར་བྱེད་པ་ནི་བཏགས་ནས་འཇིག་རྟེན་ན་དོན་དེ་ལ་མིང་དེ་རབ་ཏུ་གྲགས་པ་སྟེ། ཆོས་ཅན་ལ་ནི་ཕྱོགས་ཀྱི་སྒྲ་རབ་ཏུ་གྲགས་པ་ཡིན་ནོ། །དེས་ན། ཤེས་པར་འདོད་པའི་བྱེ་བྲག་ཅན། །ཆོས་ཅན་ཕྱོགས་ཀྱི་མཚན་ཉིད་ཡིན། །གང་ཚེ་དེ་ཆོས་གཏན་ཚིགས་ན། ། ༼༢༢༢༽ འདིར་ནི་ཇི་ལྟར་ཉེར་བཏགས་ཡིན། །ཞེས་རྒྱན་མཛད་པས་བཤད་པ་ཡིན་ནོ། །ཉེ་བར་བཏགས་པའི་ཕྱོགས་ལ་བརྩད་པ་སྤང་བ་ནི། གལ་ཏེ་དཔེའི་ཆོས་ཅན་དང༌། བསྒྲུབ་བྱའི་ཆོས་ཅན་དང༌། གཉི་ག་མ་ཡིན་པའི་ཆོས་ཅན་རྣམས་ལ་ཁྱད་པར་མེད་པར་ཆོས་ཅན་གྱི་སྒྲས་གོ་བར་ཐལ་བས་ཕྱོགས་སུ་འདོགས་ན། འོ་ན་ཕྱོགས་ཀྱི་སྒྲའི་དོན་བསྒྲུབ་བྱའི་ཆོས་ཅན་དང༌། ཆོས་དང༌། སྤྱི་དང༌། དེ་དག་དང་འདྲ་བ་དཔེའི་ཆོས་ཅན་ལ་སོགས་པ་ལ་ཡང་ཁྱད་པར་མེད་པར་ཕྱོགས་ཀྱི་སྒྲ་འཇུག་པས། ཕྱོགས་ཐམས་ཅད་ཀྱི་ཆོས་གཏན་ཚིགས་སུ་ཐལ་བར་འགྱུར་རོ་ཞེ་ན།

ལན་རྗོད་པ། རེ་ཤིག་དཔེའི་ཆོས་ཅན་ནི་ཕྱོགས་ཀྱི་སྒྲའི་དོན་དུ་མ་གྲགས་པས་དེ་རྟོགས་པར་མི་ཐལ་བ་ཁོ་ནའོ། །བསྒྲུབ་བྱའི་ཆོས་ཀྱང་ཕྱོགས་ཀྱིས་རྟོགས་པར་ཐལ་བ་མ་ཡིན་ཏེ། དེ་ལྟར་བརྗོད་ན་ཚིག་དགོས་པ་མེད་པར་ཐལ་བའི་ཕྱིར་ཏེ། བསྒྲུབ་བྱའི་ཆོས་ལ་ཡོད་པ་ནི་མཐུན་པའི་ཕྱོགས་ལ་ཡོད་པར་བརྗོད་པ་ཉིད་ལས་གྲུབ་པའི་ཕྱིར་རོ། །འོ་ན་ཆོས་ཅན་གྱི་ཆོས་ཞེས་བརྗོད་པས་ཀྱང་དཔེའི་ཆོས་ཅན་ལ་ཐལ་བ་མ་ཡིན་ཏེ། འཐུན་པའི་ཕྱོགས་ལ་ཡོད་པ་ཞེས་བྱ་བས་གྲུབ་ཟིན་པའི་ཕྱིར་རོ་ཞེ་ན། མ་ཡིན་ཏེ་གྲུབ་ཟིན་ཀྱང་བརྣན་པའི་ཕྱིར་སྨྲོས་པར་དོགས་པར་འགྱུར་ཏེ། འཐུན་པ་ཁོ་ན་ལ་ཡོད་པ་ཞེས་བྱ་བས་དེ་མེད་པ་ལ་མེད་པར་གྲུབ་ཀྱང་མེད་པ་ལ་མེད་པ་སྨྲོས་པ་ནི་བརྣན་པའི་དོན་ཡིན་པར་འདོད་པ་བཞིན་ནོ། །འོ་ན་མཐུན་པ་ལ་ཡོད་པར་བརྗོད་པས་གྲུབ་བཞིན་དུ་བསྒྲུབ་བྱའི་ཆོས་ལ་ཡོད་པར་བརྗོད་པ་ནི་བརྣན་པའི་དོན་དུ་དོགས་པར་འགྱུར་རོ་ཞེ་ན། མ་ཡིན་ཏེ་བརྣན་པས་ ༼༢༢༣༽ ངེས་པར་བྱེད་པ་ཡིན་ན་བརྗོད་པ་འགལ་བའི་ཕྱིར་རོ། །བསྒྲུབ་བྱའི་ཆོས་ཁོ་ན་ལ་ངེས་པར་བྱ་བའི་དོན་དུ་བརྣན་པ་ཡིན་ན་མཐུན་པའི་ཕྱོགས་ལ་ཡོད་པར་བརྗོད་པའི་དོན་ལ་གནོད་པའི་ཕྱིར་ཏེ། ཆོས་ཁོ་ན་ལ་ཡོད་པ་དང་ཆོས་ཅན་ལ་ཡང་ཡོད་པ་ནི་འགལ་བའི་ཕྱིར་རོ། །འོན་ཏེ་བསྒྲུབ་བྱའི་ཆོས་དང་ཆོས་ཅན་གང་རུང་ཞིག་གཉིས་ལས་གཞན་ལ་མེད་པ་བརྣན་པས་ངེས་པར་བྱེད་དོ་ཞེ་ན། འོ་ན་བརྣན་པ་ལ་དོན་མེད་དེ། དངོས་སུ་མཐུན་པའི་ཕྱོགས་ཁོ་ན་ལ་ཡོད་པ་ཞེས་བྱ་བས་བརྣན་པའི་དོན་གྲུབ་པའི་ཕྱིར་རོ། །མེད་པ་ལ་མེད་པ་བརྗོད་པ་ནི་དེ་ལྟ་མ་ཡིན་ཏེ། འཐུན་པའི་ཕྱོགས་ཁོ་ན་ལ་ཡོད་པ་ཞེས་བྱ་བས་གཞན་ལ་འཇུག་པ་བཀག་ཀྱང་མེད་པ་ཁོ་ན་ལྡོག་པའི་ཡུལ་དུ་མ་བསྟན་ཏེ། གཞན་པ་དང་འགལ་བ་དག་ཀྱང་དེས་འཕངས་པའི་ཕྱིར་རོ། །དེས་ན་སྤྱིར་འཕངས་པ་ཁྱད་པར་ལ་ངེས་པར་བྱ་བའི་དོན་དུ་བརྣན་པ་དོན་ཡོད་དོ། །འདི་ནི་དེ་ལྟ་མ་ཡིན་ཏེ།

ཚིག་གཞན་གྱིས་མ་གྲུབ་པ་བརྣན་པས་མི་སྒྲུབ་པའི་ཕྱིར་རམ། གོང་མ་ལྟར་ཆོས་འབའ་ཞིག་ལ་ཡོད་པར་ཚིག་གཞན་གྱིས་མ་གྲུབ་ཀྱང་དེའི་དོན་དུ་ཡིན་ན་ཚིག་གི་བྱ་བ་འགལ་བའི་ཕྱིར་རོ། །དངོས་པོ་དཔྱོད་པའི་འཐད་པ་ལ་མི་ལྟོས་པར་སྒྲའི་བྱེད་པ་ཁོ་ནའི་རྗེས་སུ་འབྲངས་པ་ལ་ལྟོས་ཏེ། ཉེ་བར་མ་བཏགས་ན་གཞན་ལ་ཐལ་བ་དང༌། བཏགས་པའི་ཕྱོགས་ལ་ཡོན་ཏན་ཡོད་པར་བརྗོད་པ་ཡིན་གྱི། དངོས་པོའི་རྗེས་སུ་འབྲང་པ་ལ་བལྟོས་ནས་ནི་བསྟན་ཆོས་ཉེ་བར་མཁོ་བ་མ་ཡིན་ནོ། །འོ་ན་བསྒྲུབ་པར་བྱ་བའི་སྤྱི་ཉིད་ནི་དངོས་སུ་རྗེས་སུ་དཔག་པར་བྱ་བའི་དོན་ཡིན་པས་དེ་ལ་འཇུག་པ་ཅི་ལྟར་འགོག་ཅེ་ན། དེ་ལ་ཡང་སྒྲའི་ ༼༢༢༤༽ དོན་ཉམས་པའི་ཕྱིར་སྒྲའི་རྗེས་སུ་འབྲང་པ་དེ་ལྟར་རྟོགས་པ་མ་ཡིན་ནོ། །ཅི་ལྟར་སྒྲའི་དོན་ཉམས་ཞེ་ན། གཏན་ཚིགས་ཞེས་བྱ་བ་ནི་ལྐོག་ཏུ་གྱུར་པའི་དོན་གོ་བར་བྱེད་པ་ལ་རབ་ཏུ་གྲགས་སོ། །གལ་ཏེ་སྤྱི་ལ་ཡོད་པ་གཏན་ཚིགས་ཀྱི་མཚན་ཉིད་ཡིན་ན་ནི། ལྐོག་ཏུ་གྱུར་པའི་དོན་མཚོན་པར་བྱེད་པ་གཏན་ཚིགས་ཀྱི་དོན་ལ་གནོད་པས་མཚན་ཉིད་དང༌། མཚོན་བྱ་བརྗོད་པའི་ཚིག་ཕན་ཚུན་འགལ་བར་ཐལ་བའི་ཕྱིར་རོ། །དེས་ན་ཚིག་གི་བྱེད་པའི་རྗེས་སུ་འབྲང་པ་དེ་ལྟར་རྟོགས་པར་ཐལ་བ་ཡང་མེད་པས་ཉེ་བར་བཏགས་པའི་ཕྱོགས་ལ་རྩོད་པ་མཐའ་དག་མེད་དོ། །དེས་ནི་རྗེས་སུ་དཔག་པར་བྱ་བ་བཤད་དོ། །འཐུན་པའི་ཕྱོགས་ནི་བསྒྲུབ་པར་བྱ་བའི་ཆོས་ཀྱི་སྤྱིས་དོན་མཐུན་པའོ། །དེ་ལ་དོན་མཐུན་པ་ནི་འདྲ་བ་ཡིན་ཏེ། དེས་ན་འདྲ་བའི་དོན་གྱི་དངོས་པོ་ནི་མཐུན་པའི་ཕྱོགས་ཡིན་ནོ། །དེ་ལ་ཕྱོགས་ཀྱི་སྒྲ་ནི་འདིར་འདྲ་བའི་ཡུལ་རྗོད་པ་ཡིན་ནོ། །དེས་ན་འདྲ་བའི་དངོས་པོ་དང༌། འདྲ་བའི་ཡུལ་དང༌། གཉི་གའི་སྤྱི་གསུམ་གྱིས་གཏན་ལ་དབབ་བོ། །དེ་ལ་འདྲ་བའི་དངོས་པོ་ནི་རྣམ་པ་གསུམ་དུ་བརྟག་སྟེ། ཅི་ཆོས་ཅན་འབའ་ཞིག་གམ། འོན་ཏེ་ཆོས་འབའ་ཞིག་གམ། དེ་སྟེ་གཉི་གའི་སྤྱི་ཡིན་ཞེ་ན།

དང་པོ་ཆོས་ཅན་འབའ་ཞིག་ནི་མ་ཡིན་ཏེ། དུ་བས་མེ་སྒྲུབ་པ་ན་ཆུ་ཀླུང་ལ་སོགས་པ་ཡང་དེར་ཐལ་བའི་ཕྱིར་རོ། །ཡང་ན་ཆོས་མི་མཐུན་པའི་ཕྱོགས་སུ་ཐལ་བས་ལྡོག་པ་མ་གྲུབ་པར་ཐལ་བའི་ཕྱིར་རོ། །དེས་ན་མཚན་ཉིད་མི་སྲིད་པར་འགྱུར་རོ། །ཆོས་འབའ་ཞིག་ཀྱང་མ་ཡིན་ཏེ། རྗེས་སུ་འགྲོ་བ་མེད་པར་ཐལ་བའི་ཕྱིར་ཏེ། ཇི་ལྟར་ཆོས་ཅན་ལ་གཏན་ཚིགས་ 

༼༢༢༥༽ ཡོད་པ་དེ་ལྟར་ཆོས་ཙམ་ལ་མེད་པ་ན་རྗེས་སུ་འགྲོ་བ་མེད་པར་ཐལ་བ་ཡིན་ནོ། །འོ་ན་ཆོས་ཅན་འབའ་ཞིག་མཐུན་པའི་ཕྱོགས་ཀྱི་དངོས་པོ་ཡིན་ན་ལྡོག་པ་མ་གྲུབ་པར་བརྗོད་པ་འགལ་ལོ་ཞེ་ན། མ་ཡིན་ཏེ། རེས་འགའ་ཆོས་ཅན་ལ་ཇི་ལྟ་བུ་དེ་ལྟ་བུའི་འབྲེལ་པ་བསྒྲུབ་བྱའི་ཆོས་ལ་ཡང་སྲིད་པས་དེ་སྐད་བརྗོད་དེ། དཔེར་ན་ལ་ལ་དུ་བ་བརྟེན་པ་ལྟར་མེ་ལ་ཡང་བརྟེན་ལ་ཁྱད་པར་གྱི་འབྲེལ་པ་ལྷག་པ་དེ་དང་ཡིན་པས་ནི་བརྟེན་པ་ཙམ་ལ་མི་གནོད་པ་ལྟ་བུའོ། །དེས་ན་དུ་བ་ནི་ལའི་ཆོས་ཡིན་པ་ལྟར་མེའི་ཡང་ཡིན་ནོ། །ཡོད་པ་ལ་སོགས་པ་ནི་སྒྲའི་ཆོས་ཡིན་གྱི་མི་རྟག་པའི་མ་ཡིན་པས་ན་ཆོས་འབའ་ཞིག་མཐུན་པའི་ཕྱོགས་ཡིན་ན་རྗེས་སུ་འགྲོ་བ་མེད་པར་བརྗོད་པས་མི་འགལ་ལོ། །ཡང་ན་ཆོས་ཅན་མི་མཐུན་པའི་ཕྱོགས་སུ་འགྱུར་བ་ལས་ལྡོག་མ་གྲུབ་པར་ཡང་ཐལ་ཏེ། དེས་ན་མཚན་ཉིད་མི་སྲིད་པ་ཉིད་དོ། །འོ་ན་གང་ཡིན་ཞེ་ན། སྤྱི་ཡིན་ནོ། །འདི་སྒྲུབ་པར་བྱ་བའི་ཆོས་དང་ཆོས་ཅན་འགའ་ཞིག་གྱི་སྤྱི་ནི་མཐུན་པའི་ཕྱོགས་ཀྱི་དོན་ཡིན་ནོ། །སྤྱི་ཞེས་བྱ་བ་ཡང་ཆོས་ཀྱིས་ཁྱད་པར་དུ་བྱས་པའི་ཆོས་ཅན་ཡིན་པས་ན་དེ་ཁོ་ནར་ཁྱད་པར་ཅན་གྱི་ཆོས་ཅན་མཐུན་པའི་ཕྱོགས་ཡིན་ནོ། །ཆོས་སམ་ཆོས་ཅན་འབའ་ཞིག་པ་ནི་བཀག་པ་ཡིན་ནོ། །དེ་ནི་འདྲ་བའི་དངོས་པོའོ། །འདྲ་བ་ནི་ཡུལ་ལ་ལྟོས་པ་ཡིན་པས་གང་དང་འདྲ་བར་བརྗོད་པར་བྱ། རང་ཉིད་འབའ་ཞིག་ནི་འདྲ་བ་མི་སྲིད་དོ་ཞེ་ན། ཁ་ཅིག་ན་རེ། འདྲ་བའི་ཡུལ་ངེས་པ་ནི་མེད་དེ་འོན་ཀྱང་རང་ཉིད་ཕན་ཚུན་འདྲ་བ་ཡིན་ནོ། །དེས་ན་མེ་ཡོད་པ་གཞན་གང་ཡང་རུང་བ་ནི་འདྲ་བའི་ཡུལ་ཡིན་ལ། དེ་ཉིད་ཀྱང་གཞན་གྱི་འདྲ་བའི་ཡུལ་ཡིན་ནོ་ཞེས་ཟེར་རོ། །དེ་ནི་མི་འཐད་ ༼༢༢༦༽ དེ་མི་མཐུན་པའི་ཕྱོགས་ཀྱང་ཕན་ཚུན་འདྲ་བས་དེར་ཐལ་བའི་ཕྱིར་རོ། །དེ་ལ་ཕན་ཚུན་འདྲ་བ་མེད་ན་ནི་དེ་བསྒྲུབ་བྱར་བྱས་ཀྱང་མཐུན་པའི་ཕྱོགས་སུ་མི་འགྱུར་བར་ཐལ་ན་འགྱུར་བ་ཡང་ཡིན་ནོ། །གལ་ཏེ་བསྒྲུབ་པར་འདོད་པའི་སྐབས་སུ་བསྒྲུབ་བྱའི་ཆོས་དང་ལྡན་པར་ཕན་ཚུན་འདྲ་བ་ཡིན་ནོ་ཞེ་ན།

བསྒྲུབ་པར་མི་འདོད་པ་ལ་ཡང་ཕན་ཚུན་གྱི་འདྲ་བ་ནི་ཉམས་པ་མེད་དོ། །གཞན་ཡང་ཕན་ཚུན་འདྲ་བ་མཐུན་པའི་ཕྱོགས་ཡིན་ན་གང་ཕན་ཚུན་འདྲ་བ་མེད་པ་དེ་མཐུན་པའི་ཕྱོགས་མ་ཡིན་པར་འགྱུར་རོ། །དེ་ལྟ་ན་ཡང་གཉིས་མེད་པ་དང་དུ་མ་མེད་པར་དགག་པ་ཙམ་བསྒྲུབ་པའམ་དངོས་པོ་རྣམ་པར་གཅད་པ་ཙམ་སྒྲུབ་པ་ན་མཐུན་པའི་ཕྱོགས་མེད་པར་འགྱུར་ཏེ། ཕན་ཚུན་འདྲ་བ་མེད་པས་སོ། །ཡོད་ན་ནི་དེ་བསྒྲུབ་བྱའི་ཆོས་ཀྱི་སྤྱི་ལྡོག་པ་ཡིན་པའི་ཕྱིར་མཐུན་པའི་ཕྱོགས་ཤིན་ཏུ་ཡང་མ་ཡིན་ནོ། །འདྲ་བ་ནི་དུ་མས་ཁྱབ་ལ་ཕན་ཚུན་རང་བཞིན་དུ་མ་བྱུང་ན་ཡང་དངོས་པོ་མེད་པ་མ་ཡིན་ཏེ། དེ་ནི་དངོས་པོའི་རང་བཞིན་ཡིན་པའི་ཕྱིར་རོ། །གལ་ཏེ་དེ་ཁོ་ནར་ཕན་ཚུན་འདྲ་བ་མེད་ཀྱང་བློས་དེ་ལྟར་བརྟགས་པས་ཉེས་པ་མེད་དོ་སྙམ་ན། འོ་ན་བློས་གཉིས་མེད་པར་ངེས་པར་བྱ་བ་མ་ཡིན་པར་འགྱུར་ཏེ། གཉིས་སུ་བརྟགས་པའི་ཕྱིར་རོ། །དེས་ན་གཉིས་མེད་པ་ལ་སོགས་པ་བསྒྲུབ་བྱ་མ་ཡིན་ནོ། །གཞན་ཡང་བརྟགས་པས་མཐུན་པའི་ཕྱོགས་སུ་བྱེད་ན་མི་མཐུན་པའི་ཕྱོགས་མཐའ་དག་ཀྱང་དེར་འགྱུར་རོ། །གཞན་ཡང་སློབ་དཔོན་ཉིད་ཀྱིས། རྗེས་དཔག་བྱ་དང་དེ་མཚུངས་ལ་ཞེས་རྗེས་སུ་དཔག་པར་བྱ་བ་དང་འདྲ་བས་མཐུན་པའི་ཕྱོགས་སུ་བརྗོད་པ་དང༌། ༼༢༢༧༽ ཡང་དེ་དང་མཚུངས་པ་ཉིད་ལ་ཞེས་ངེས་པར་བཟུང་བའི་ཕྱིར་ཆོས་ཅན་ལ་མེད་པར་འགྱུར་རོ་ཞེ་ན་ཞེས་རྒོལ་བ་བཀོད་ནས། ལན་དུ་མ་ཡིན་ཏེ་གཞན་དགག་པའི་དོན་གྱི་ཕྱིར་རོ། །དེ་ལ་ཡོད་པར་གྲུབ་པ་སྡུད་པའི་ངེས་པར་བཟུང་བས་ནི་གཞན་རྣམ་པར་གཅོད་པ་ཡིན་ཏེ་ཞེས་བྱ་བ་ལ་སོགས་པ་དང༌། བསྒྲུབ་པར་བྱ་བ་དང་རིགས་མཐུན་པ་ལ་ཡོད་པའི་གཏན་ཚིགས་དེའི་ཞེས་བྱ་བ་ལ་སོགས་པ་གསུངས་པ་དང་ཡང་འགལ་ལོ། །དེས་ན་ཕན་ཚུན་འདྲ་བས་ནི་མཐུན་པའི་ཕྱོགས་མ་ཡིན་པར་ངེས་སོ། །ཡང་ཁ་ཅིག་ན་རེ། འཐུན་པའི་ཕྱོགས་ནི་ཆོས་ཅན་དང་འདྲ་བའི་ཕྱིར་ཡིན་ནོ། །ཇི་ལྟར་ཆོས་ཅན་ལ་བསྒྲུབ་བྱའི་ཆོས་ཡོད་པ་ལྟར་དེ་ཡོད་པའི་ཆོས་ཅན་གཞན་ཡང་ཡིན་ནོ། །དེས་ན་བསྒྲུབ་བྱའི་ཆོས་ཅན་ལས་ཐ་དད་པ་ཁོ་ན་མཐུན་པའི་ཕྱོགས་དང་མི་མཐུན་པའི་ཕྱོགས་ཡིན་པས་དངོས་པོ་རྣམ་པ་གསུམ་ནི་དོན་དམ་པར་ཐ་དད་པར་གྲུབ་བོ་ཞེའོ། །དེ་ལྟ་ན་མཐུན་པའི་ཕྱོགས་ལ་ཡོད་པར་ངེས་པ་ན་བསྒྲུབ་བྱ་གྲུབ་ཟིན་པར་ཐལ་བ་དང༌།

འགལ་བ་ཡང་དག་པའི་གཏན་ཚིགས་སུ་འགྱུར་བའམ་ཐུན་མོང་གི་མ་ངེས་པ་འགའ་ཞིག་འགལ་བར་ཐལ་བ་དང༌། ལྷག་མ་དང་ལྡན་པ་ལྡོག་པར་ངེས་པས་ཡང་དག་པར་ཐལ་བའོ། །དང་པོ་ནི་མཐུན་པའི་ཕྱོགས་ངེས་པ་ན། ལ་ཡང་མེ་དང་ལྡན་པར་ངེས་པར་ཐལ་བའི་ཕྱིར་ཏེ། འདྲ་བ་ནི་གཉིས་ལ་གནས་པའི་ཕྱིར་རོ། །གཉིས་པ་ནི་བྱས་པས་རྟག་པ་སྒྲུབ་པ་ན་བུམ་པ་ལ་སོགས་པ་ཆོས་ཅན་དང་འདྲ་བས་མཐུན་པའི་ཕྱོགས་སུ་འགྱུར་ལ། ནམ་མཁའ་ནི་བཟློག་པར་འགྱུར་བའི་ཕྱིར་རོ། །གལ་ཏེ་བསྒྲུབ་བྱའི་ཆོས་ཀྱིས་དངོས་པོ་ལ་འདྲ་བ་མ་ཡིན་པས་དེ་ལྟར་མི་ཐལ་ལོ་སྙམ་ ༼༢༢༨༽ ན། འོ་ན་གཞལ་བྱའི་ཕྱིར་སྒྲ་རྟག་གོ་ཞེས་བྱ་བ་འགལ་བར་ཐལ་ཏེ། རྟག་པ་ནམ་མཁའ་ལ་སོགས་པ་དང་སྒྲ་གཉིས་བསྒྲུབ་བྱའི་ཆོས་ཀྱིས་འདྲ་བ་མེད་པས་དེའང་མི་མཐུན་པའི་ཕྱོགས་སུ་ཐལ་བའི་ཕྱིར་རོ། །གསུམ་པ་ནི་ཤིང་ཐོག་འདི་དག་ནི་རོ་འདི་བྲོ་བ་ཡིན་ཏེ། ཤིང་ཕུང་གཅིག་ལས་སྐྱེས་པའི་ཕྱིར་ཟོས་པ་དང་འདྲའོ་ཞེས་བྱ་བ་ཆོས་ཅན་ལས་ཐ་དད་པའི་བསྒྲུབ་བྱ་མེད་པ་ལས་ལྡོག་པ་གྲུབ་པའི་ཕྱིར་ཏེ། དཔེ་དང་ཕྱོགས་ལས་གཞན་ལ་མེད་པར་མཐོང་བའི་ཕྱིར་རོ། །དེས་ན་བསྒྲུབ་པའི་ཆོས་ཅན་དང་དོན་དམ་པར་འདྲ་བ་ཡང་མཐུན་པའི་ཕྱོགས་མ་ཡིན་ནོ། །འོ་ན་གང་དང་འདྲ་བ་ཡིན་ཞེ་ན། བསྒྲུབ་པར་བྱ་བའི་སྤྱི་དང་ངོ༌། །བསྒྲུབ་པར་བྱ་བའི་མཚན་ཉིད་པ་དེ་ནི་དངོས་པོའི་རང་བཞིན་མ་ཡིན་ཏེ། ཚད་མས་མ་བསལ་བའི་མེ་མེད་པ་ལ་ཡང་ཡོད་པའི་ཕྱིར་ཏེ། བསལ་བ་དང་གྲུབ་པ་མེད་ན་དངོས་པོ་ལ་བསྒྲུབ་བྱའི་ཆོས་པས་ནི་དམ་བཅའ་བ་ལྟར་སྣང་བར་མི་འགྱུར་བའི་ཕྱིར་རོ། །གཞན་ཡང་བསྒྲུབ་པར་བྱ་བ་ནི་འདོད་པས་གཞག་པའི་ཕྱིར་དེ་དང་འདྲ་བ་ཡང་དངོས་པོའི་ཆོས་མ་ཡིན་པས་ན་ཕྱོགས་དང་མཐུན་ཕྱོགས་གང་རུང་ལ་སོགས་པ་ནི་བརྟགས་པ་ཡིན་ནོ། །དེ་ལྟ་མ་ཡིན་ན་མེ་ཡོད་ཕན་ཚུན་འདྲ་བ་དང༌། ལ་དང་གཞན་མེ་ཡོད་པར་འདྲ་བ་དངོས་པོ་མ་ཡིན་པས་ཕྱོགས་དང་མཐུན་ཕྱོགས་ཀྱི་གཏན་ཚིགས་དངོས་པོ་མ་ཡིན་པར་ཇི་ལྟར་བརྗོད་པར་ནུས།

དེས་ན་བསྒྲུབ་པར་བྱ་བ་མཚན་ཉིད་པ་ནི་བརྟགས་པ་ཁོ་ན་ཡིན་ལ་དེ་དང་འདྲ་བ་ནི་མཐུན་པའི་ཕྱོགས་ཡིན་ཏེ་ཕྱོགས་དང་འདྲ་བའི་ཕྱིར་རོ། །དེ་ལྟ་ཡིན་དང་དངོས་པོ་ཐམས་ཅད་ནི་རྣམ་པ་གཉིས་སུ་གནས་ཏེ། བརྟགས་པའི་ ༼༢༢༩༽ དོན་ཕྱོགས་དེ་དང་འདྲ་བ་མཐུན་པའི་ཕྱོགས་དང༌། མི་འདྲ་བ་མི་མཐུན་པའི་ཕྱོགས་སོ། །གལ་ཏེ་སྤྱིའི་བདག་ཉིད་ཀྱི་བསྒྲུབ་པར་བྱ་བ་དང་འདྲ་བ་མཐུན་ཕྱོགས་ཡིན་ན། ཆོས་ཅན་ཡང་མཐུན་པའི་ཕྱོགས་སུ་འགྱུར་ཏེ། བརྟགས་པའི་ཕྱོགས་དང་འདྲ་བས་སོ། །དེས་ན་1$0000300དེ་དང་མཚུངས་པ་ཉིད་ལ་ཞེས་ངེས་པར་གཟུང་བའི་ཕྱིར་ཆོས་ཅན་ལ་མེད་པར་འགྱུར་རོ་ཞེ་ན་1$0000270ཞེས་བྱ་བའི་རྩོད་པ་དང༌། 1$0000300མ་ཡིན་ཏེ་གཞན་དགག་པའི་དོན་ཡིན་པའི་ཕྱིར་ཏེ་1$0000270ཞེས་བྱ་བ་ལ་སོགས་པའི་ལན་གཉི་ག་མ་འབྲེལ་པར་ཐལ་ལོ་ཞེ་ན། མ་འབྲེལ་པར་མི་ཐལ་ཏེ། ཆོས་ཅན་ལ་རྗེས་སུ་དཔག་པར་བྱ་བའི་དོན་མཚན་ཉིད་པ་ལ་བརྗོད་པ་ན། ཕ་རོལ་པོ་རྗེས་སུ་དཔག་པར་བྱ་བ་དང་མཐུན་པ་ཞེས་བྱ་བ་ཆོས་ཅན་དང་མཐུན་པ་ལ་རྗོད་པར་རྟོགས་ནས་རྒོལ་བ་ཡིན་ནོ། །དེའང་འཁྲུལ་པའི་རྒྱུ་མཚན་ཡོད་པས་མི་རིགས་པ་མ་ཡིན་ཏེ། སྒྲའི་དོན་ནི་དེ་ལྟར་ཡང་འགྱུར་བའི་ཕྱིར་རོ། །སློབ་དཔོན་གྱིས་ནི་སྒྲའི་དོན་དེ་ལྟར་འགྱུར་བ་ཡང་བདེན་མོད་ཀྱི་འོན་ཀྱང་དེ་ལྟར་བརྗོད་པར་ནི་མི་འདོད་དོ། །དེ་ལྟ་མོད་ཀྱི་དེ་ལྟར་སྒྲའི་དོན་ཁས་བླངས་ཀྱང་སྐྱོན་འདིར་མི་འགྱུར་རོ་ཞེས་སྟོན་པ་ནི་མ་ཡིན་ཏེ་ཞེས་བྱ་བ་ལ་སོགས་པས་ལན་བཏབ་པའི་ཕྱིར་མ་འབྲེལ་པ་མ་ཡིན་ནོ། །དེས་ན་བསྒྲུབ་པར་བྱ་བ་ནི་མ་གྲུབ་པའི་ཆོས་ཀྱི་ཁྱད་པར་ཅན་ཡིན་ལ། དེའང་ཚད་མས་གྲུབ་ན་མ་གྲུབ་པ་ཉིད་འགལ་བའི་ཕྱིར་བརྟགས་པའི་ཁྱད་པར་ཅན་ཡིན་པས་བརྟགས་པ་ཁོ་ན་ཡིན་ལ། དེ་དང་འདྲ་བའི་དངོས་པོ་ནི་མཐུན་པའི་ཕྱོགས་ཡིན་པས་ན་སྐྱོན་འགའ་ཡང་མེད་དོ། །དེ་ནི་འདྲ་བའི་ཡུལ་བཤད་པའོ། །

༼༢༣༠༽ འདྲ་བར་བྱེད་པ། དེ་གཉིས་ཀྱི་སྤྱི་གང་ཡིན་ཞེ་ན། བསྒྲུབ་པར་བྱ་བའི་ཆོས་ཀྱི་སྤྱིའོ། །དེས་ན་བསྒྲུབ་པར་བྱ་བའི་ཆོས་ཅན་དང་བསྒྲུབ་བྱའི་ཆོས་ཀྱི་ཁྱད་པར་བཀག་པ་ཡིན་ནོ། །གལ་ཏེ་ཆོས་ཅན་གྱིས་འདྲ་བ་ཡིན་ན་དེའི་ཚེ་ཐུན་མོང་མ་ཡིན་པ་ཡང་རྗེས་སུ་འགྲོ་བ་དང་ལྡན་པར་ཐལ་བའི་ཕྱིར་ཏེ། སྒྲ་གཅིག་ཕྱོགས་སུ་བྱས་པ་ན་སྒྲ་གཞན་ཆོས་ཅན་གྱིས་འདྲ་བའི་ཕྱིར་རོ། །ཡང་ན་སྒྲ་གཅིག་པོ་དེ་ཉིད་ཀྱང་མཐུན་པའི་ཕྱོགས་སུ་འགྱུར་ཏེ། བསྒྲུབ་བྱ་བ་བརྟགས་པའི་དོན་དང་ཆོས་ཅན་གྱིས་འདྲ་བ་གྲུབ་པའི་ཕྱིར་རོ། །བསྒྲུབ་བྱའི་ཆོས་ཀྱིས་འདྲ་བའི་ཕྱོགས་ལ་ནི་དེ་ལྟར་མི་ཐལ་ཏེ་བསྒྲུབ་བྱ་མ་གྲུབ་པར་དོན་དམ་པར་འདྲ་བ་ཡོད་ཀྱང་འདྲ་བར་ངེས་པར་མི་ནུས་པའི་ཕྱིར་རོ། །དེ་བཞིན་དུ་ཡང་དག་པའི་གཏན་ཚིགས་ཀྱང་རྗེས་སུ་འགྲོ་བ་མ་གྲུབ་པ་དང༌། ལྡོག་པ་མ་གྲུབ་པར་ཐལ་ཏེ་སྒྲ་མཐའ་དག་ཕྱོགས་སུ་བྱས་པ་ན་སྒྲ་གཞན་ལ་བྱས་པ་མེད་པའི་ཕྱིར་དང༌། སྒྲ་མ་ཡིན་པ་ལ་བྱས་པ་ཡོད་པའི་ཕྱིར་རོ། །གཏན་ཚིགས་ཀྱི་ཆོས་དང་གཉི་ག་མ་ཡིན་པའི་ཆོས་དང་ནི་འདྲ་ཟིན་ཀྱང་ཕྱོགས་དང་འདྲ་བ་མ་ཡིན་པས་ན། ཕྱོགས་དང་འདྲ་བ་ཉིད་དུ་བརྗོད་པས་དེ་དག་རྣམ་པར་གཅད་པ་ཡིན་ནོ། །གཏན་ཚིགས་ཀྱིས་འདྲ་བ་མཐུན་པའི་ཕྱོགས་ཡིན་ན་ནི། རྗེས་སུ་འགྲོ་ལྡོག་བརྗོད་པའི་སྒྲ་དོན་དང་མི་ལྡན་པས་ཕྱོགས་ཆོས་འབའ་ཞིག་མཚན་ཉིད་དུ་ཐལ་བ་ཡིན་ནོ། །གཉི་ག་མ་ཡིན་པས་འདྲ་བ་ལ་ཡང་འདྲ་བ་དང་མི་འདྲ་བ་གནས་པ་མེད་པར་ཐལ་ཏེ། གཉི་ག་མ་ཡིན་པ་མཐའ་ཡས་པས་ན་འགའ་ཞིག་གིས་འདྲ་བ་ཉིད་ཡང་འགའ་ཞིག་གིས་མི་འདྲ་བར་ཡང་འགྱུར་བའི་ཕྱིར་རོ། ། ༼༢༣༡༽ བསྒྲུབ་བྱའི་ཆོས་ཀྱང་དོན་དམ་པར་ནི་གཉི་གའི་སྤྱི་མ་ཡིན་ཏེ། བརྟགས་པ་ལ་མེད་པའི་ཕྱིར་རོ། །བརྟགས་པ་ཡང་མ་ཡིན་ཏེ། ཕྱི་རོལ་ལ་མེད་པའི་ཕྱིར་རོ། །དེས་ན་བརྟགས་པ་དང་དངོས་པོའི་སྤྱི་དེ་གང་ཡིན་ཞེ་ན། དེ་འདྲ་བའི་དཔྱོད་པ་དོར་ཏེ།

མེ་མེད་པ་རྣམ་པར་བཅད་པ་ཙམ་མོ། །དེས་ན་དོན་དམ་པ་དང་བརྟགས་པའི་མེ་ནི་སྤྱི་མ་ཡིན་གྱི་མེད་པ་དགག་པའི་གཞན་སེལ་བ་དངོས་པོ་དང་དངོས་པོ་མེད་པ་ཐུན་མོང་དུ་ཡོད་པ་ཉིད་ཡིན་ནོ། །འོ་ན་རི་བོང་གི་རྭ་དང་མེ་ཡོད་པར་བརྟགས་པ་ཡང་མཐུན་པའི་ཕྱོགས་སུ་ཐལ་ཏེ། བརྟགས་པ་འི་ཕྱོགས་དང་འདྲ་བའི་ཕྱིར་རོ་ཞེ་ན། མ་ཡིན་ཏེ་དེ་དག་ལ་བརྟགས་པ་དང་འདྲ་བར་ཐ་སྙད་ཀྱི་བློས་མ་རྟོགས་པའི་ཕྱིར་ཏེ། དོན་དམ་པར་མེ་ཡོད་པར་བརྟགས་པ་དང་དེ་དག་མི་མཐུན་པར་ངེས་པ་དང༌། རྗོད་པ་འགྲོ་བ་ན་ཡོད་པའི་ཕྱིར་རོ། །དེས་ན་ཐ་སྙད་པའི་བློས་འདྲ་བ་ངེས་པ་ཁོ་ན་འདྲ་བ་ཡིན་པས་ཧ་ཅང་ཐལ་བ་མེད་དོ། །འོ་ན་དངོས་པོ་མེད་པ་མཐུན་པའི་ཕྱོགས་མ་ཡིན་ཏེ། དེ་ལ་ཐ་དད་པ་མེད་པས་འདྲ་བ་མེད་པའི་ཕྱིར་རོ་ཞེ་ན། དེ་ཁོ་ནར་དངོས་པོ་དང་བརྟགས་པ་ལ་ཡང་འདྲ་བ་མེད་མོད་ཀྱི། ཐ་སྙད་པའི་བློ་མི་སླུ་བ་དང་ལྡན་པས་དེ་ལྟར་རྟོགས་པའི་ཕྱིར་འདྲ་བ་ཡིན་ནོ། །མེད་པ་ཕན་ཚུན་འདྲ་བར་ངེས་པ་ནི་ཐ་སྙད་ཀྱི་མི་སླུ་བ་དང་ལྡན་པ་མ་ཡིན་ཏེ། མེད་པ་ཐ་དད་པར་འགོག་པ་ཐ་སྙད་པའི་བློ་གཞན་གྱིས་གནོད་པའི་ཕྱིར་རོ། །མེད་པ་ཉིད་དུ་བརྟགས་པ་དང་མེད་པ་ཉིད་མི་འདྲ་བར་ནི་ཐ་སྙད་ཀྱི་བློས་ངེས་པར་མི་ནུས་ཏེ། འདྲ་བ་བཀག་པར་བརྟགས་པ་ཉིད་དང་ཡང་མི་འདྲ་བས་ན་ཐ་སྙད་ཆད་པར་ཐལ་བའི་ཕྱིར་རོ། །དེས་ན་མེད་པར་དགག་པ་ཙམ་གྱི་ཆོས་ནི་ཕྱི་ ༼༢༣༢༽ རོལ་དང་བརྟགས་པའི་སྤྱི་ཡིན་ནོ། །དེ་ནི་གཉི་གའི་སྤྱི་བཤད་པ་ཡིན་ནོ། །མཐུན་པའི་ཕྱོགས་སོ། །མི་མཐུན་པའི་ཕྱོགས་ཀྱང་དེ་ལས་བཟློག་པས་ཤེས་པར་སླའོ། །མཚན་ཉིད་འགྲུབ་པའི་ལྟོས་གཞིའོ། །མཚན་ཉིད་ཀྱི་ངོ་བོ་ལ་དང་པོ་རྗེས་སུ་དཔག་པར་བྱ་བ་ལ་ཡོད་པའི་ངོ་བོ་ནི་ཆོས་ཅན་དེ་ལ་བརྟེན་པའོ། །གལ་ཏེ་རྟེན་དང་བརྟེན་པ་དངོས་པོ་ལ་མ་གྲུབ་མ་ཡིན་ནམ། འདི་ལྟར་ཐ་མི་དད་པ་ལ་ནི་རྟེན་དང་བརྟེན་པ་མི་འཐད་དེ།

སྒྲ་དང་སྒྲ་ཉིད་བཞིན་ནོ། །ཐ་དད་པ་དུས་གཅིག་པ་ལ་ནི་འབྲེལ་པ་མི་རུང་ལ། དུས་ཐ་དད་ན་ཡང་རྟེན་དང་བརྟེན་པ་འགལ་ལོ་ཞེ་ན། དེ་ནི་བདེན་ཏེ། ཡོད་མེད་དག་རྟེན་མེད་ཕྱིར་རོ་ཞེས་བྱ་བས་རྟེན་དང་བརྟེན་པ་མཚན་ཉིད་པ་ནི་མི་འདོད་པ་ཁོ་ནའོ། །འོན་ཀྱང་འདིར་བཏགས་པ་བ་སྟེ། དེའི་བདག་ཉིད་ཀྱང་དེ་ལས་བྱུང་བའི་ཁྱད་པར་ཁོ་ན་ལ་རྟེན་དང་བརྟེན་པར་བརྗོད་པ་ཡིན་ནོ། །འོ་ན་བསྒྲུབ་བྱའི་ཆོས་བཞིན་དུ་ཆོས་ཅན་ཡང་ཁྱབ་བྱེད་ཡིན་པར་འགྱུར་ཏེ། འབྲེལ་པའི་ཡུལ་ཡིན་པའི་ཕྱིར་རོ་ཞེ་ན། མ་ཡིན་ཏེ་རང་བཞིན་འབྲེལ་པ་མ་ཡིན་པའི་ཕྱིར་རོ། །གནས་སྐབས་ཀྱི་ཁྱད་པར་དེའི་བདག་ཉིད་དང་དེ་ལས་བྱུང་བ་ཙམ་གྱིས་ནི་དེ་ལས་མི་འཁྲུལ་པ་མ་ཡིན་ཏེ། གསེར་གྱི་གདུ་བུའི་ཁྱད་པར་འགར་བས་བྱས་ཀྱང་གསེར་གྱི་རང་བཞིན་འགར་བ་ལ་མི་འཁྲུལ་པ་མ་ཡིན་པ་བཞིན་ནོ། །དེ་ལྟར་ན་རང་བཞིན་དང་གནས་སྐབས་ཀྱི་ཁྱད་པར་ཐ་དད་དམ་གཅིག དང་པོ་ལྟར་ན་གནས་སྐབས་ཀྱི་ཁྱད་པར་ཆོས་ཅན་དང་འབྲེལ་ཀྱང་རང་བཞིན་མ་འབྲེལ་པས་རང་བཞིན་ཕྱོགས་ཀྱི་ཆོས་དང་མི་ལྡན་པར་ཐལ་ལོ། །གཉིས་པ་ལྟར་ན་གནས་སྐབས་ཀྱི་ཁྱད་པར་ ༼༢༣༣༽ ལྟར་རང་བཞིན་ཡང་ཆོས་ཅན་དང་འབྲེལ་པར་འགྱུར་རོ་ཞེ་ན། དོན་དམ་པར་གཅིག་ཀྱང་ཉེ་བར་སྦྱོར་བའི་ཡུལ་ཐ་དད་པས་ན་གནས་སྐབས་འབྲེལ་གྱི་རང་བཞིན་ནི་མ་ཡིན་ཏེ། རྟོགས་པ་དང་འདྲ་བ་ཐ་མི་དད་ཀྱང་རྟོགས་པ་ནི་ཡུལ་གྱི་འབྲས་བུ་མ་ཡིན་ལ་འདྲ་བ་ཉིད་ཡིན་པ་བཞིན་ནོ། །དེས་ན་ཉེ་བར་སྦྱོར་བའི་ཡུལ་ཐ་དད་པས་གཅིག་འབྲེལ་ཀྱང་གཉིས་པ་མ་ཡིན་ལ་ངོ་བོ་གཅིག་པས་ཕྱོགས་ཆོས་མེད་པའང་མ་ཡིན་ནོ། །ཉེ་བར་སྦྱོར་བའི་ཡུལ་ཐ་དད་པ་ཡང་གཏན་ཚིགས་ཐིགས་པ་ནས་ཇི་སྐད་བརྗོད་པ་བཞིན་ནོ། །འོ་ན་འབྲེལ་པ་ཐམས་ཅད་རྗེས་སུ་འགྲོ་ལྡོག་ལས་གཞན་པ་མ་ཡིན་ནམ། དེས་ན་གནས་སྐབས་ཀྱི་ཁྱད་པར་དེ་ཡང་འབྲེལ་པར་མི་འགྲུབ་སྟེ། ཆོས་ཅན་དེ་དང་རྗེས་སུ་འགྲོ་ལྡོག་མེད་པའི་ཕྱིར་རོ་ཞེ་ན།

མ་ཡིན་ཏེ་གནས་སྐབས་ཀྱི་ཁྱད་པར་དེ་ནི་ཆོས་ཅན་མེད་ན་མི་འབྱུང་བའི་ཕྱིར་རོ། །འོན་ཀྱང་རང་བཞིན་དེ་གནས་སྐབས་ཀྱི་ཁྱད་པར་གྱི་རྒྱུ་དེ་མེད་ཀྱང་འབྱུང་བར་འདོད་པ་འབའ་ཞིག་གོ །དེས་ན། འགའ་ཞིག་ཚེ་ན་སེམས་རྒྱུན་གྱི། །ཕན་འདོགས་བྱེད་པའང་ཡིན་སླ་སྟེ། །དེ་ཙམ་གྱིས་ནི་ལྡོག་པ་མིན། །བུམ་སོགས་ལ་ནི་མེ་སོགས་བཞིན། །ཞེས་རྒྱུ་ཙམ་ནི་ལྡོག་བྱེད་མ་ཡིན་པར་བཤད་དོ། །དེ་བཞིན་དུ་བྱས་པ་ཉིད་སྒྲའི་ཁྱད་པར་ཅན་ནི་སྒྲའི་བདག་ཉིད་ཡིན་པས་གནས་སྐབས་སྒྲའི་བདག་ཉིད་ཡིན་ནོ། །བྱས་པའི་རང་བཞིན་ནི་མི་རྟག་པ་དང་འབྲེལ་པ་ལྟར་སྒྲ་དང་ཡང་མ་ཡིན་ནོ། །དེ་ནི་ཕྱོགས་ཆོས་ཀྱི་ངོ་བོའོ། །འཐུན་ཕྱོགས་ལ་ཡོད་པའི་ངོ་བོ་ནི་འཐུན་པའི་ཕྱོགས་དང་འབྲེལ་པ་ཙམ་ནི་མ་ཡིན་ཏེ། འགལ་བ་ཡང་རྗེས་སུ་འགྲོ་བ་དང་བཅས་པར་ཐལ་ ༼༢༣༤༽ བའི་ཕྱིར་དང༌། ཐུན་མོང་མ་ཡིན་པ་ཡང་རྗེས་སུ་འགྲོ་བ་དང་ལྡན་པར་ཐལ་བའི་ཕྱིར་རོ། །དང་པོ་ནི་དུ་བ་ཡོད་པ་ལས་ཕྱོགས་ན་མེ་མེད་པར་བསྒྲུབ་པ་འགལ་བ་ཡིན་ཡང་རྗེས་སུ་འགྲོ་བ་དང་བཅས་པར་ཐལ་བ་ཡིན་ཏེ། དུ་བ་དེ་ཉིད་ལས་མི་ལྡོག་པ་ན་མཐུན་པའི་ཕྱོགས་ལ་རྗེས་སུ་འགྲོ་བ་ཡིན་པར་འགྱུར་རོ། །གལ་ཏེ་དུ་བ་དེ་ཉིད་ནི་དེ་ལ་ཡོད་པ་མ་ཡིན་ཏེ། རང་ཉིད་རང་གི་ཆོས་སུ་འགལ་བའི་ཕྱིར་རོ་ཞེ་ན། དུ་བའི་མཚན་ཉིད་དུ་བའི་རྫས་ལ་མེད་དམ་ཅི། དེ་ལྟ་མ་ཡིན་ན་བྱས་པའམ་མཉན་བྱ་ཡང་སྒྲ་ལ་ཡོད་པར་མི་འགྱུར་རོ། །གལ་ཏེ་དུ་བ་མེད་དང་ལྡན་པ་ཉིད་མ་ཡིན་ནམ། དེས་ན་ཇི་ལྟར་མེ་མེད་པ་སྒྲུབ་པ་ན་མཐུན་པའི་ཕྱོགས་ཡིན་ཞེ་ན། མེ་དང་ལྡན་པ་སྒྲུབ་པ་ན་མེ་དང་ལྡན་པའི་དོན་ཅི་ཡིན། མེས་རྟེན་པ་སྟེ་མེས་ཁྱབ་པའི་གཞི་ཉིད་དོ་ཞེ་ན། དུ་བའི་མཐུན་པའི་ཕྱོགས་སུ་གྲུབ་བོ། །དེ་ལྟ་ན་མེ་མེད་པ་སྒྲུབ་པ་ན་མཐུན་པའི་ཕྱོགས་ཁོ་ནའོ། །མེ་དང་འབྲེལ་པ་ཙམ་ནི་མེ་དོན་དུ་གཉེར་བའི་འཇུག་པའི་ཡུལ་མ་ཡིན་པས་རྗེས་སུ་དཔག་པར་བྱ་བ་མ་ཡིན་ནོ། །དེས་ན་ལ་འདི་ནི་མེ་དང་ལྡན་པ་མེས་ནོན་པ་ཡིན་ཏེ།

དུ་བ་ཡོད་པའི་ཕྱིར་ཞེས་སྒྲུབ་པ་ན་དུ་བ་གདོན་མི་ཟ་བར་མི་མཐུན་པའི་ཕྱོགས་ཡིན་ཏེ། མེས་ནོན་པ་མ་ཡིན་པའི་ཕྱིར་རོ། །དེ་ལྟ་མ་ཡིན་ན་དུ་བའི་སྟེང་དུ་མེ་དམིགས་པར་ཐལ་ལོ། །དེའི་ཕྱིར་མེ་མེས་སྒྲུབ་པ་ན་དེ་མཐུན་པའི་ཕྱོགས་སུ་ངེས་སོ། །དེས་ན་མཐུན་པའི་ཕྱོགས་དང་འབྲེལ་པ་ཙམ་ནི་རྗེས་སུ་འགྲོ་བ་མ་ཡིན་ནོ། །གཞན་ཡང་གལ་ཏེ་འབྲེལ་པ་ཙམ་རྗེས་སུ་འགྲོ་བ་ཡིན་ན་དེའི་ཚེ་སྒྲ་ནི་མི་རྟགས་ཏེ་མཉན་བྱ་ཡིན་པའི་ཕྱིར་ཞེས་བྱ་བ་ཡང་མཐུན་པའི་ཕྱོགས་ལ་ཡོད་པར་འགྱུར་ཏེ། མཉན་བྱ་ཉིད་ནི་བུམ་པ་ལ་ 

༼༢༣༥༽ སོགས་པའི་འབྲས་བུ་ཡིན་པས་དེ་ལ་ཡོད་པའི་ཕྱིར་རོ། །དེའི་ཕྱིར་རྣམ་པ་ཇི་ལྟར་ཆོས་ཅན་ལ་ཡོད་པ་དེ་ཁོ་ན་ལྟར་མཐུན་པའི་ཕྱོགས་ལ་ཡོད་ན་རྗེས་སུ་འགྲོ་བའི་ངོ་བོ་ཡིན་ནོ། །གལ་ཏེ་མཉན་བྱ་ཉིད་ཡང་དག་པའི་གཏན་ཚིགས་མ་ཡིན་ནམ། དངོས་པོ་ཆོས་ཅན་འདུན་པའི་ཕྱོགས་སུ་འདུ་བའི་ཕྱིར་རོ། །དེས་ན་གཏན་ཚིགས་རྗེས་སུ་འགྲོ་བ་བཅས་པར་འདོད་པ་ཁོ་ནའོ་ཞེ་ན། མ་ཡིན་ཏེ་དངོས་པོ་ལ་ཡོད་ཀྱང་གཏན་ལ་དབབ་པར་མི་ནུས་པས་ན་རྟོགས་པར་བྱེད་པ་མ་ཡིན་པའི་ཕྱིར་ཏེ། རྗེས་སུ་འགྲོ་བ་དེ་འདྲ་བ་ནི་བསྒྲུབ་བྱ་ངེས་པ་མེད་པར་ངེས་པར་མི་ནུས་པའི་ཕྱིར་རྟོགས་པའི་ཡན་ལག་མ་ཡིན་ནོ། །དེས་ན་གཏན་ཚིགས་ལྟར་སྣང་བ་ཁོ་ནའོ། །རྗེས་སུ་འགྲོ་བའི་ཚུལ་གྱི་ངོ་བོའོ། །ལྡོག་པའི་ཚུལ་ཡང་རྣམ་པ་ཇི་ལྟར་བསྒྲུབ་བྱའི་ཆོས་ཅན་ལ་ཡོད་པ་དེ་ཁོ་ན་ལྟར་མི་མཐུན་པའི་ཕྱོགས་ལ་མཇུག་པ་མེད་པ་ཞེས་བྱ་བའི་ཆོས་དགག་པའི་ངོ་བོ་ཉིད་ཡིན་ནོ། །དེས་ན་དུ་བ་ཉིད་མི་མཐུན་པའི་ཕྱོགས་ཡིན་ཡང་ལྡོག་པ་གྲུབ་སྟེ་ཆོས་ཅན་ལ་ཡོད་པ་དེ་ཁོ་ན་ལྟར་དེ་ལ་མེད་པའི་ཕྱིར་རོ། །གལ་ཏེ་དུ་བའི་མི་མཐུན་པའི་ཕྱོགས་ཡིན་ན་མེ་ཡང་མི་མཐུན་པའི་ཕྱོགས་སུ་ཐལ་ཏེ། མེ་ལ་མེ་གཞན་ཡོད་པ་ནི་མ་ཡིན་པའི་ཕྱིར་རོ་ཞེ་ན། མཐུན་པའི་ཕྱོགས་ནི་བསྒྲུབ་བྱའི་ཆོས་དང་དེའི་ཆོས་ཅན་གང་ཡང་རུང་བའི་སྤྱི་ཡིན་ནོ། །ཡན་ལག་ཀྱང་སྤྱི་ལས་ཐ་དད་པ་མ་ཡིན་པས་མེ་ནི་མཐུན་པའི་ཕྱོགས་ཡིན་གྱི། དུ་བ་ནི་དེ་ལྟ་མ་ཡིན་ཏེ། དུ་བ་དང་དེའི་གཞི་དག་གི་སྤྱི་མཐུན་ཕྱོགས་མ་ཡིན་པའི་ཕྱིར་རོ། །ཚོགས་དོན་མཐུན་ཕྱོགས་ཉིད་ཡིན་ན། །དེའང་ཡན་ལག་དེ་ལྟ་ཉིད། །ཚོགས་པའི་ཡན་ལག་ ༼༢༣༦༽ མ་ཡིན་པས། །དུ་བ་མཐུན་ཕྱོགས་ལ་གནས་ཉིད། །མེ་ནི་མེ་གཞན་མི་རྟེན་ཡང་མེ་བརྟེན་པས་ཁྱབ་པ་ཡིན་ཏེ། རང་གི་རྟེན་ལ་ལྟོས་པའི་མེ་བརྟེན་པ་ཞེས་བྱ་བའི་ཐ་སྙད་འབྲེལ་བའི་བརྗོད་པར་བྱ་བ་ཅན་གྱི་དོན་ཡིན་པའི་ཕྱིར་ཏེ།

གཞི་འབའ་ཞིག་ནི་མེས་ཁྱབ་པ་དང༌། མེ་བརྟེན་པ་ཞེས་བྱ་བའི་ཐ་སྙད་ཀྱི་ཡུལ་མ་ཡིན་པའི་ཕྱིར་མེ་ཡང་དེར་འདུ་བ་ཡིན་ནོ། །དུ་བ་ནི་དུ་བ་བརྟེན་པའི་ནང་དུ་འདུ་ཡང་མེ་བརྟེན་པའི་ནང་དུ་མི་འདུའོ། །དུ་བ་བརྟེན་པ་དང་མེ་བརྟེན་པ་ཡང་དོན་ཐ་དད་པས་གཅིག་གི་ནང་དུ་གཅིག་མི་འདུ་བས་ན་དུ་བ་ནི་མཐུན་པའི་ཕྱོགས་མེ་བརྟེན་པ་མ་ཡིན་པར་ངེས་སོ། །ཚོགས་པའི་དོན་ཡང་མེའི་ཁྱད་པར་ཅན་གྱི་ཕྱོགས་ཁོ་ན་ཡིན་ལ། ཁྱད་པར་ཡང་ཁྱད་པར་ཅན་དུ་འདུ་སྟེ་ཁྱད་པར་ཅན་ནི་འབྲེལ་བའི་དོན་ཡིན་པའི་ཕྱིར་རོ། །མེ་གཞན་མེད་ཀྱང་མེ་དེ་ཉིད། །མེ་ལྡན་བརྗོད་བྱས་ཁྱབ་པ་བཞིན། །མེ་གཞན་མེད་པའི་དུ་བ་ཙམ། །མེ་ལྡན་བརྗོད་བྱས་ཁྱབ་བམ་ཅི། །དེས་ན་མེས་ནོན་པའི་མེ་ལྡན་ཉིད་སྒྲུབ་པ་ན་མེ་ནི་མཐུན་པའི་ཕྱོགས་ཡིན་ཏེ་བསྒྲུབ་བྱའི་ཆོས་དང་ལྡན་པའི་སྒྲའི་ཡུལ་དུ་འདུ་བའི་ཕྱིར་རོ། །དུ་བ་ནི་མ་ཡིན་ཏེ་དེར་མི་འདུ་བའི་ཕྱིར་རོ། །དེ་ནི་མཚན་ཉིད་ཀྱི་ངོ་བོའོ། །མཚན་ཉིད་བརྗོད་པའི་སྒྲའི་བྱེད་པ་ལ། དང་པོ་ཕྱོགས་ཆོས་ཀྱི་དབང་དུ་བྱས་ཏེ། མ་གྲུབ་པ་རྣམ་པ་བཅུ་གཉིས་བསལ་ཏེ། དེ་ལས་བཟློག་པའི་ཆོས་མཚན་ཉིད་དུ་བསྒྲུབ་པ་ནི1$0000300་རྗེས་སུ་དཔག་པར་བྱ་བ་ཉིད་ལ་ཡོད་པར་ངེས་པའི1$0000270་སྒྲའི་བྱེད་པ་མདོར་བསྟན་པའོ། །མ་གྲུབ་པ་བཅུ་གཉིས་གང་ཞེ་ན། གཞི་དང་གཏན་ཚིགས་ཀྱི་ངོ་བོ་མ་གྲུབ་པ་གཉིས་ ༼༢༣༧༽ དང༌། བདག་ཉིད་ཐམས་ཅད་ཀྱིས་མ་འབྲེལ་པ་དང༌། ཕྱོགས་གཅིག་མ་འབྲེལ་པ་གཉིས་ཏེ། བཞི་པོ་རྣམས་རེ་རེ་ལ་དངོས་པོ་ལ་མ་གྲུབ་པ་དང༌། བློ་ལ་ཕྱིན་ཅི་ལོག་ཏུ་གྲུབ་པ་དང༌། ཐེ་ཚོམ་ཟ་བ་གསུམ་སྦྱར་བས་བཅུ་གཉིས་སོ། །བྱེ་བྲག་ཏུ་ན་རྗེས་སུ་དཔག་པར་བྱ་བ་ལ་ཡོད་པ་ཞེས་བྱ་བས་ནི་དངོས་པོ་ལ་མ་གྲུབ་པ་གསུམ་བསལ་ཏོ། །ཉིད་ཀྱི་ཚིག་ཀྱིས་ནི་ཐ་མའོ། །ངེས་པའི་ཚིག་གིས་བསལ་བ་ནུས་པ་བ་རྣམས་ནི། དངོས་པོའི་ཆོས་རྣམ་པར་གཞག་པ་ཁོ་ནས་རྣམ་པར་གཅད་པ་གྲུབ་སྟེ།

དེས་ན་འདི་ནི་རྟགས་ཀྱི་མཚན་ཉིད་མ་ཡིན་ནོ། །དེ་ལྟ་མོད་ཀྱི་ཐ་སྙད་སླ་ཆོས་སུ་བྱས་ཏེ། ངེས་པར་བརྗོད་པའི་ཚིག་གི་ནུས་པ་ཙམ་བརྗོད་ན་ནི། ཡོད་པར་ངེས་པས་ནི་ཕྱིན་ཅི་ལོག་ཏུ་གྲུབ་པ་གསུམ་དང༌། ཐེ་ཚོམ་ཟ་བ་དང་པོ་གསུམ་སྟེ། དྲུག་བསལ་ཏོ། །ཉིད་ལ་ངེས་པས་ནི་ཕྱོགས་གཅིག་མ་གྲུབ་པ་གཉིས་བསལ་ཏོ། །དེ་ལས་བཟློག་སྟེ་ཕྱོགས་ཀྱི་ཆོས་ཐམས་ཅད་ལ་ཡོད་པ་མཚན་ཉིད་དུ་སྒྲུབ་པ་ནི་རང་བཞིན་ཇི་ལྟ་བའི་བྱེད་པའོ། །འདི་ལ་རྣམ་པ་གཞན་དུ་བྱས་པའི་ཉེས་པ་དང་དེ་ཁོ་ན་ལྟར་བྱས་པའི་ཡོན་ཏན་དཔྱད་པ་ནི། ཕྱོགས་ཉིད་ལ་ཡོད་པ་ཞེས་བརྗོད་ན་ཉེས་པ་གཉིས་ཏེ། གཞན་དང་འབྲེལ་པ་མཚན་ཉིད་ཡིན་པ་བཅད་པས་གཞན་དང་འབྲེལ་པ་ཐུན་མོང་བ་ཕྱོགས་ཀྱི་ཆོས་ཐམས་ཅད་ལ་ཡོད་པ་བཀག་པར་འགྱུར་རོ། །དེས་ན་བྱས་པ་དང་དུ་བ་ལ་སོགས་པ་ནི་སྒྲ་མི་རྟག་པར་བསྒྲུབ་པ་ལ་སོགས་པ་ལ་ཕྱོགས་ཀྱི་ཆོས་མ་ཡིན་པར་འགྱུར་རོ། །གཞན་དང་འབྲེལ་པ་ཐུན་མོང་བ་ཕྱོགས་གཅིག་ལ་ཡོད་པ་ནི་གཅོད་ཀྱང་ཉེས་པར་མི་གཞག་གོ །དེ་བཞིན་དུ་གཞན་དང་མ་འབྲེལ་པ་བསྒྲུབས་པས་ཐུན་མོང་མ་ཡིན་པ་ཕྱོགས་གཅིག་ལ་ ༼༢༣༨༽ ཡོད་པ་ཕྱོགས་ཆོས་སུ་བསྒྲུབ་པར་འགྱུར་རོ། །ཐུན་མོང་མ་ཡིན་པ་ཕྱོགས་མཐའ་དག་ལ་ཡོད་པ་ནི་ཕྱོགས་ཆོས་ཉིད་ཡིན་པས་དེ་བསྒྲུབས་པ་ཉེས་པ་མ་ཡིན་ནོ། །གཏན་ཚིགས་ཉིད་དུ་བསྒྲུབས་པ་ན་ཉེས་པ་ཡིན་ནོ་ཞེ་ན། དེ་ལྟར་སྒྲུབ་པར་ནི་མི་ནུས་ཏེ། མཚན་ཉིད་གཞན་གྱི་སྐྱོན་ཡོད་པས་སོ། །ཡང་གཏན་ཚིགས་ཉིད་ཕྱོགས་ལ་ཡོད་པ་ཞེས་བརྗོད་ན་ཡང་ཉེས་པ་གཉིས་ཏེ། ཆོས་གཞན་དང་ལྡན་པ་བཀག་པས་ཕྱོགས་ཀྱི་ཆོས་ཡང་དག་པ་དང་འགལ་བ་དང་མ་ངེས་པ་གསུམ་ཕྱོགས་ཆོས་ཉིད་བཀག་པར་འགྱུར་རོ། །ཆོས་གཞན་དང་མི་ལྡན་པ་བསྒྲུབས་པས་མི་སྲིད་པ་ཕྱོགས་ཆོས་སུ་བསྒྲུབ་པར་འགྱུར་ཏེ། དེ་ལྟར་ན་ཉེས་པ་གཉིས་སོ། །འདིར་གཞན་དང་ལྡན་པ་རྣམ་པར་གཅད་པ་དང༌། གཞན་དང་མི་ལྡན་པ་ཡོངས་སུ་སྒྲུབ་པ་དང༌།

རང་དང་མ་འབྲེལ་པ་རྣམ་པར་མི་གཅོད་པ་དང༌། རང་དང་འབྲེལ་པར་མི་སྒྲུབ་པ་བཞི་ནི་མ་ཡིན་ཏེ། གཞན་དང་ལྡན་པ་བཅས་པས་ཐུན་མོང་བ་ཕྱོགས་མཐའ་དག་ལ་ཡོད་པ་བཀག་པ་ཉིད་རང་དང་འབྲེལ་པ་མ་བསྒྲུབས་པ་ཡིན་པས། གཞན་དུ་བྱ་བ་མི་འཐད་པའི་ཕྱིར་དང༌། གཞན་དང་མི་ལྡན་པ་ཡོངས་སུ་སྒྲུབ་པ་ནི་ཐུན་མོང་མ་ཡིན་པ་ཕྱོགས་གཅིག་ལ་ཡོད་པ་བསྒྲུབས་པས་ཉེས་པ་ཡིན་ལ་དེ་བསྒྲུབ་པ་ཉིད་རྣམ་པར་མ་བཅད་པ་ཉིད་ཡིན་པས་སྐྱོན་གཞན་དུ་བརྟག་པར་མི་འཐད་པའི་ཕྱིར་རོ། །དེ་བཞིན་དུ་ཆོས་གཞན་དང་ལྡན་པ་རྣམ་པར་བཅད་པ་ཉིད་རང་དང་མ་འབྲེལ་པ་མཐའ་དག་ནི་ཆོས་གཞན་དང་ལྷན་ཅིག་པ་ཡིན་པའི་ཕྱིར་རོ། །དེས་ན་རང་དང་འབྲེལ་པ་དང་མ་འབྲེལ་པ་མཐའ་དག་གཅོད་པས་རང་དང་མ་འབྲེལ་པ་མི་གཅོད་པ་ནི་འགལ་ལོ། ། ༼༢༣༩༽ རང་དང་འབྲེལ་པ་མ་བསྒྲུབས་པ་ཡང་ཆོས་གཞན་དང་ལྡན་པ་བཅད་པ་ཉིད་དུ་འདུ་སྟེ། རང་དང་འབྲེལ་པ་ནི་ཆོས་གཞན་དང་ལྡན་པས་ཁྱབ་པ་དང་བཅས་པ་ལ་ཡང་མ་བསྒྲུབས་པས་ཁྱབ་པའི་ཕྱིར་རོ། །དེས་ན་དེ་ཁོ་ན་ལ་ཡོད་པར་བརྗོད་ན་ཉེས་པ་གཉིས་ཏེ། གཞན་དང་འབྲེལ་པ་གཅོད་པ་དང༌། མ་འབྲེལ་པ་བསྒྲུབ་པའོ། །དེ་ལ་ཁོ་ན་ཡོད་པར་བརྗོད་པ་ལ་ཡང་ཉེས་པ་གཉིས་ཏེ། ཆོས་གཞན་དང་ལྡན་པ་གཅོད་པ་དང༌། གཞན་དང་མི་ལྡན་པ་སྒྲུབ་པའོ། །འདོད་ན་མི་འདོད་པར་ངེས་པར་བཟུང་བའི་སྐྱོན་བཞིའོ། །བཟློག་སྟེ་དེ་ལ་ཡོད་པ་ཁོ་ན་ཞེས་འདོད་པའི་གནས་སུ་ངེས་པར་བཟུང་བ་ལ་ཡོན་ཏན་གཉིས་ཏེ། རང་དང་མ་འབྲེལ་པ་རྣམ་པར་གཅོད་པ་དང༌། འབྲེལ་པ་སྒྲུབ་པའོ། །དང་པོ་མ་འབྲེལ་པ་བཀག་པས་ནི་ཐུན་མོང་མ་ཡིན་པ་ཕྱོགས་གཅིག་ལ་ཡོད་པ་བཀག་པས་གཞན་དང་མི་ལྡན་པ་སྒྲུབ་པའི་སྐྱོན་དང་བྲལ་བ་དང༌། ཡང་ཆོས་གཞན་དང་ལྡན་པ་མཐའ་དག་མ་བཀག་པས་སྲིད་པའི་ཕྱོགས་ཆོས་མཐའ་དག་འགོག་པར་ཐལ་བའི་སྐྱོན་ཡང་མེད་དོ། །དེ་ལྟར་ཆོས་གཞན་དང་མི་ལྡན་པ་སྒྲུབ་པ་དང༌། ཆོས་གཞན་དང་ལྡན་པ་གཅོད་པའི་ཉེས་པ་གཉིས་ལས་ཐར་རོ། །རང་དང་འབྲེལ་པ་ཡོངས་སུ་སྒྲུབ་པས་ནི་ཐུན་མོང་བ་ཕྱོགས་མཐའ་དག་ལ་ཡོད་པ་བསྒྲུབས་པའི་ཕྱིར་ཆོས་ཅན་གཞན་དང་ལྡན་པ་བཅད་པར་མི་ཐལ་ལ།

མི་སྲིད་པ་མཚན་ཉིད་དུ་གཟུང་བ་ཡང་མེད་པས་ན། ཆོས་ཅན་གཞན་དང་ལྡན་པ་གཅོད་པ་དང༌། ཆོས་གཞན་དང་མི་ལྡན་པ་སྒྲུབ་པའི་ཉེས་པ་གཉིས་ལས་གྲོལ་ལོ། །དེ་ལྟར་མི་འདོད་པར་བཟུང་བའི་ཉེས་པ་བཞི་དང༌། འདོད་ ༼༢༤༠༽ པས་བཟུང་བའི་ཡོན་ཏན་གཉིས་ཏེ་དྲུག་སྟེ། མཚན་ཉིད་གཉིས་པའི་དབང་དུ་བྱས་ཏེ་ཁྱབ་པ་མ་གྲུབ་པའི་གཏན་ཚིགས་ལྟར་སྣང་བ་བཅུ་གཅིག་རྣམ་པར་གཅད་པ་ནས། ཇི་ལྟར་འཐད་པའི་རྗེས་སུ་འགྲོ་བའི་ཆོས་གོ་བྱེད་ཀྱི་ཡན་ལག་ཏུ་བསྟན་པ་ནི་སྒྲའི་བྱེད་པའོ། །བཅུ་གཅིག་པ་ནི་འགལ་བ་གཉིས་དང༌། ཐུན་མོང་གི་མ་ངེས་པ་བཞི་དང༌། རྗེས་སུ་འགྲོ་བ་ལ་ཐེ་ཚོམ་ཟ་བ་གཉིས་དང༌། ལྡོག་པ་ལ་ཐེ་ཚོམ་ཟ་བ་གཉིས་དང༌། ཐུན་མོང་མ་ཡིན་པའི་ཆོས་གཉི་ག་ལ་ཐེ་ཚོམ་ཟ་བའོ། །དེ་ལ་མཐུན་པའི་ཕྱོགས་ལ་ཡོད་པས་ནི་འགལ་བ་གཉིས་བསལ་ཏོ། །ཉིད་ལ་ཡོད་པས་ནི་ཐུན་མོང་གི་མ་ངེས་པ་བཞི་བསལ་ཏོ། །མཐུན་པའི་ཕྱོགས་ལ་ཡོད་པར་ངེས་པས་ནི་ཐུན་མོང་མ་ཡིན་པ་དང༌། རྗེས་སུ་འགྲོ་བ་ལ་ཐེ་ཚོམ་ཟ་བ་གཉིས་ཏེ་གསུམ་བསལ་ཏོ། །ཉིད་ལ་ཡོད་པར་ངེས་པས་ནི་ལྡོག་པ་ལ་ཐེ་ཚོམ་ཟ་བ་གཉིས་བསལ་ཏོ། །འདིར་ཡང་འཐུན་པའི་ཕྱོགས་ལ་ཡོད་པ་ཉིད་ཅེས་ངེས་པར་བཟུང་ན་ཉེས་པ་གཉིས་ཏེ། མ་འབྲེལ་པ་རྣམ་པར་བཅད་པས་ཕྱོགས་གཅིག་ལ་མ་ཁྱབ་པ་དེ་ལ་ངེས་པར་ཡོད་པ་དག་ལ་རྗེས་སུ་འགྲོ་བའི་རང་བཞིན་བཀག་པ་དང༌། འབྲེལ་པ་བསྒྲུབས་པས་ཕྱོགས་མཐའ་དག་ལ་ཡོད་པ་དེ་དང་གཞན་ལ་ཐུན་མོང་དུ་ཡོད་པ་ཐུན་མོང་གི་མ་ངེས་པ་གཉིས་ལ་རྗེས་སུ་འགྲོ་བའི་རང་བཞིན་བསྒྲུབས་པའོ། །གཞན་དང་ལྡན་པ་མི་གཅོད་པ་དང༌། མི་ལྡན་པ་མི་སྒྲུབ་པ་ནི་ཉེས་པ་གཞན་དུ་མི་བྱ་སྟེ། གཞན་དང་ལྡན་པ་ཐུན་མོང་གི་མ་ངེས་པ་སྒྲུབ་པ་དེ་གཉིས་ལས་གཞན་ནི་འདིས་ཀྱང་འགོག་པའི་ཕྱིར་ཏེ། མཐུན་པའི་ཕྱོགས་མ་ཁྱབ་པ་མཐའ་དག་གཅོད་པའི་ཕྱིར་རོ། ། ༼༢༤༡༽ དེ་གཉིས་མ་བཀག་པ་ནི་བསྒྲུབས་པ་ཁོ་ན་ནས་གཞན་མ་ཡིན་ཏེ་བསྒྲུབས་པ་ལ་མ་བཀག་པས་ཁྱབ་པའི་ཕྱིར་རོ། །གཞན་དང་མི་ལྡན་པ་ཞེས་བྱ་བ་ཡང་གཉིས་ཏེ།

རང་ལ་ཁྱབ་པ་དང༌། མ་ཁྱབ་པའོ། །དང་པོ་ནི་འདིས་ཀྱང་བསྒྲུབས་པས་མི་སྒྲུབ་པའི་སྐྱོན་མེད་ལ། གཉིས་པ་ནི་བཀག་པས་ཉེས་པར་གཞག་པར་འདུས་ཏེ། བཀག་པས་ནི་མ་བསྒྲུབས་པ་ལ་ཁྱབ་པའི་ཕྱིར་རོ། །དེ་ཉིད་མཐུན་པའི་ཕྱོགས་ལ་ཡོད་པ་ཞེས་བརྗོད་ན་ཉེས་པ་གཉིས་ཏེ། ཆོས་གཞན་དང་ལྡན་པ་འགོག་པས་གཏན་ཚིགས་གསུམ་ལ་རྗེས་སུ་འགྲོ་བའི་ཆོས་བཀག་པ་དང༌། ཆོས་གཞན་དང་མི་ལྡན་པ་བསྒྲུབས་པས་མི་སྲིད་པ་རྟགས་ཀྱི་ཆོས་སུ་བསྒྲུབས་པའོ། །འདོད་པའི་གནས་སུ་ངེས་པས་བཟུང་བ་ལ་ཡོན་ཏན་གཉིས་ཏེ། གཞན་དང་ལྡན་པ་རྣམ་པར་གཅོད་པ་དང༌། མི་ལྡན་པ་རྗེས་སུ་འགྲོ་བའི་རང་བཞིན་དུ་སྒྲུབ་པའོ། །དང་པོ་ནི་ཐུན་མོང་གི་མ་ངེས་པ་མཐུན་པའི་ཕྱོགས་ལ་ཁྱབ་པ་གཉིས་འགོག་པ་ལས་ཡོན་ཏན་དུ་བལྟ་སྟེ། མ་ཁྱབ་པ་གཉིས་ནི་མི་འདོད་པར་ངེས་པར་བཟུང་བས་ཀྱང་འགོག་པའི་ཕྱིར་འདོད་པར་བཟུང་བའི་ཡོན་ཏན་མ་ཡན་ནོ། །དེས་ན་རང་དང་འབྲེལ་པ་བསྒྲུབས་པས་སྐྱོན་མེད་པ་ཡང་འདི་ཁོ་ནར་འདུས་པས་ལོགས་སུ་མི་རྩིའོ། །ཆོས་གཞན་དང་ལྡན་པ་རྣམ་པར་གཅོད་པའི་ཉེས་པ་ལས་ཐར་བ་ཡང་གཞན་དང་ལྡན་པ་རྣམ་པར་གཅོད་པའི་ཡོན་ཏན་ཁོ་ནར་འདུ་སྟེ། གཞན་དང་ལྡན་པའི་རང་བཞིན་རྣམ་པར་གཅོད་ཀྱི་ཆོས་གཞན་དང་ལྡན་པ་ནི་མི་གཅོད་པས་སོ། །མི་ལྡན་པ་བསྒྲུབ་པ་ཞེས་བྱ་བའི་ཡོན་ཏན་གཉིས་པར་ཡང༌། རང་དང་མ་འབྲེལ་གཅོད་པའི་ཉེས་པ་དང༌། ཆོས་གཞན་དང་མི་ལྡན་པ་བསྒྲུབ་པའི་ཉེས་པ་ ༼༢༤༢༽ ལས་ཐར་བ་གཉི་ག་འདུའོ། །ཡང་མི་མཐུན་པའི་ཕྱོགས་ལ་མེད་པ་ཉིད་དུ་ངེས་པ་ཞེས་བྱ་བས་ཀྱང་ཁྱབ་པ་མ་གྲུབ་པ་བཅུ་གཅིག་གཅོད་དོ། །དེ་ལ་མི་མཐུན་པའི་ཕྱོགས་ལ་མེད་པའི་ཚིག་གིས་ནི་འགལ་བ་དང་ཐུན་མོང་གི་མ་ངེས་པ་མི་མཐུན་པ་ལ་ཁྱབ་པ་གསུམ་བསལ་ཏོ། །མེད་པ་ཉིད་ཀྱི་ཚིག་གིས་ནི་འགལ་བ་དང་ཐུན་མོང་གི་མ་ངེས་པ་མི་མཐུན་པ་ལ་མ་ཁྱབ་པ་གསུམ་བསལ་ཏོ། །མེད་པར་ངེས་པས་ནི་མི་མཐུན་པའི་ཕྱོགས་མཐའ་དག་ལས་ལྡོག་པར་ཐེ་ཚོམ་ཟ་བའོ། །མེད་པ་ཉིད་དུ་ངེས་པས་ནི་ལྷག་མ་གསུམ་མོ། །འདིར་ཡང་མི་མཐུན་པ་ཁོ་ན་ལ་མེད་པ་ཞེས་བརྗོད་ན་ཉེས་པ་གཉིས་ཏེ།

གཞན་ལས་ལྡོག་པར་རྣམ་པར་གཅོད་པས་མཐུན་པའི་ཕྱོགས་ལ་མ་ཁྱབ་པའི་གཏན་ཚིགས་རྣམས་གོ་བྱེད་ཀྱི་ཆོས་དང་ལྡན་པར་བཀག་པར་འགྱུར་བ་དང༌། གཞན་ལས་མི་ལྡོག་པར་བསྒྲུབས་པས་ཐུན་མོང་གི་མ་ངེས་པ་གསུམ་པ་གོ་བྱེད་ཀྱི་ཆོས་དང་ལྡན་པར་བསྒྲུབས་པའོ། །འདིར་རང་ལས་མི་ལྡོག་པ་མི་གཅོད་པ་དང༌། ལྡོག་པ་མི་སྒྲུབ་པ་ནི་འདི་ཁོ་ནར་འདུ་སྟེ། སྔ་མ་བཞིན་ནོ། །འདི་ཁོ་ན་མི་མཐུན་པ་ལ་མེད་པ་ཞེས་བརྗོད་ན་ཡང་ཉེས་པ་གཉིས་ཏེ། ལྡོག་པའི་ཆོས་གཞན་གཅོད་པ་དང༌། ལྡོག་པའི་ཆོས་གཞན་མེད་པ་བསྒྲུབ་པས་གཏན་ཚིགས་མཐའ་དག་ལ་གོ་བྱེད་ཀྱི་ཆོས་བཀག་པ་དང༌། མི་སྲིད་པ་དེའི་ཆོས་སུ་བསྒྲུབས་པའོ། །འདོད་པའི་གནས་སུ་ངེས་པར་གཟུང་བ་ལ་ཡོན་ཏན་གཉིས་ཏེ། རང་ལས་མི་ལྡོག་པ་རྣམ་པར་བཅད་པས་ཐུན་མོང་བ་གསུམ་པ་བཀག་པ་དང༌། རང་ལས་ལྡོག་པ་བསྒྲུབས་པས་མཐུན་པའི་ཕྱོགས་ལ་མ་ཁྱབ་པའི་གཏན་ཚིགས་གོ་བྱེད་ཀྱི་ཆོས་དང་ལྡན་པ་ ༼༢༤༣༽ བསྒྲུབས་པའོ། །རྟོགས་པར་བྱེད་པའི་ཤེས་པ་ནི་ཕྱོགས་ཀྱི་ཆོས་རྟོགས་པ་དང༌། རྗེས་སུ་འགྲོ་བ་རྟོགས་པ་དང༌། ལྡོག་པ་རྟོགས་པས་ཤེས་པ་གསུམ་མོ། །དང་པོ་ནི་གཉིས་ཏེ། མངོན་སུམ་དང་རྗེས་སུ་དཔག་པའོ། །མངོན་སུམ་གྱིས་ཕྱོགས་ཆོས་རྟོགས་པ་ཡང་གསུམ་སྟེ། རང་རིག་པའི་མངོན་སུམ་གྱི་ཤུགས་ཀྱིས་རྟོགས་པ་དཔེར་ན་རྟག་པ་ནི་ཡོད་པ་མ་ཡིན་ཏེ། རིམ་དང་ཅིག་ཅར་དོན་བྱེད་པ་མེད་པའི་ཕྱིར་རོ་ཞེས་བྱ་བ་ལ། རིམ་ནི་དུས་གཞན་དུ་རང་བཞིན་དུ་མར་གྱུར་པ་ཡིན་པ་དང༌། ཅིག་ཅར་ཡང་དུས་གཅིག་ཁོ་ནར་རང་བཞིན་དེ་འདྲ་བར་གྱུར་པ་ཡིན་ལ། རྟག་པ་ཞེས་བྱ་བ་ཡང་དུས་ཐམས་ཅད་དུ་རང་བཞིན་གཅིག་ཏུ་གྱུར་པ་ལ་རྗོད་དོ། །དེས་ན་རྟག་ཏུ་གཅིག་གི་རང་བཞིན་དུ་གྱུར་པའི་རྣམ་པ་ལ་ནི། རིམ་དང་ཅིག་ཅར་གྱི་རྣམ་པར་འགལ་བར་རྟག་པའི་རྣམ་པར་རྟོག་པའི་ཤེས་པ་རང་རིག་པས་ངེས་པའི་ཤུགས་ཀྱིས། དེའི་དོན་རིམ་དང་ཅིག་ཅར་གྱིས་དབེན་པར་ངེས་པ་བཞིན་ནོ། །ཡང་ཁ་ཅིག་ནི་གཞན་རིག་པའི་མངོན་སུམ་ཉིད་ཀྱིས་ངེས་པར་ཡང་ཡོད་དེ།

རྒྱུའི་རང་བཞིན་གྱི་ཁྱད་པར་རྗེས་སུ་དཔོག་པའམ། སྣང་བའི་ཆ་ལ་རྒྱུའི་ངོ་བོ་རྗེས་སུ་དཔོག་པའི་འབྲས་བུའི་རྟགས་ལྟ་བུའོ། །རང་བཞིན་གྱི་ཁྱད་པར་རྗེས་སུ་དཔོག་པ་ནི་དཔེར་ན་འདི་མེའམ་འོན་ཏེ་པ་ལ་ཤའི་མེ་ཏོག་གི་ཚོགས་ཡིན་ཞེས་ཐེ་ཚོམ་ཟ་བ་ན། དུ་བ་མཐོང་བ་ལས་མཐོང་བའི་དངོས་པོ་དེ་མེད་པར་ངེས་པ་བཞིན་ནོ། །སྣང་བའི་ཆ་ལ་རྒྱུའི་ངོ་བོ་རྗེས་སུ་དཔོག་པ་ཡང་དཔེར་ན། སྣང་བའི་ཕྱོགས་རིའི་ཚུ་རོལ་གྱི་ཆ་ལ་ ༼༢༤༤༽ སོགས་པར་མེ་མ་མཐོང་བ་ན་དུ་བ་སྣང་བ་ལས་ཡོད་པར་ངེས་པ་ལྟ་བུའོ། །དེ་ལས་གཞི་མཐོང་བ་ཡང་མེ་མ་མཐོང་བ་ནི་ཐག་རིང་བ་དང་ཆ་ཕྲ་བ་ལ་སོགས་པས་མི་འགལ་བའི་ཕྱིར་རོ། །གལ་ཏེ་ངོ་བོ་མཐོང་བ་ལ་རང་གཞན་གྱི་ཁྱད་པར་རྗེས་སུ་དཔོག་པའི་འབྲས་བུའི་རྟགས་སྲིད་ན། འོ་ན་རྒྱུའི་རྟགས་ཇི་ལྟར་མི་སྲིད། འདི་ལྟར་རྒྱུ་ཙམ་ནི་འཁྲུལ་པ་དང༌། ཐ་མར་གྱུར་པ་ཡང་འབྲས་བུ་མ་མཐོང་བར་མི་རྟགས་པ་དང༌། འབྲས་བུ་མཐོང་ན་བསྒྲུབ་བྱ་མེད་པས་རྒྱུའི་རྟགས་མི་འཐད་པ་ཡིན་ནོ། །རྒྱུའི་ངོ་བོ་མཐོང་ཡང་རྒྱུའི་རང་བཞིན་ཁྱད་པར་སྒྲུབ་པ་ཡིན་ན་ནི་དེའི་ཚེ་མཐོང་བའི་དོན་དེ་ཉིད་ཀྱི་རང་བཞིན་གྱི་ཁྱད་པར་རྒྱུ་མཐོང་བ་ལས་རྗེས་སུ་དཔོག་པར་ཇི་ལྟར་མི་འགྱུར་ཏེ། དཔེར་ན་འདི་དུ་བ་ཡིན་ཏེ་མེའི་རྒྱུ་དང་འབྲེལ་བའི་ཕྱིར་རོ་ཞེའམ། དེའི་རྒྱུ་མེ་ཡིན་པའི་ཕྱིར་རོ་ཞེས་བྱ་བ་བཞིན་ནོ་ཞེ་ན། མ་ཡིན་ཏེ་དེ་ལྟ་བུ་ནི་རང་བཞིན་ཡིན་པའི་ཕྱིར་ཏེ། རང་གི་ངོ་བོ་རྟགས་ཡིན་པའི་ཕྱིར་རོ། །འོ་ན་ཐ་དད་པའི་རྒྱུ་རྟགས་སུ་ཅི་འགལ་སྙམ་ན། ཕྱོགས་ཆོས་མི་འཐད་པའི་ཕྱིར་རོ། །འབྲས་བུ་ནི་རྒྱུའི་ཆོས་སུ་འཐད་དེ། དེ་ལ་བརྟེན་པའི་ཕྱིར་རོ། །རྒྱུ་ནི་འབྲས་བུའི་ཆོས་མ་ཡིན་ཏེ་རྟེན་གྱི་དོན་མེད་པའི་ཕྱིར་རོ། །ཡང་ཁ་ཅིག་ཏུ་གཞན་རིག་གི་མངོན་སུམ་གྱི་ཤུགས་ཀྱིས་ཕྱོགས་ཀྱི་ཆོས་སུ་ངེས་ཏེ། དཔེར་ན་ལའི་ཕ་རོལ་གྱི་ཆ་ཆོས་ཅན་དུ་བྱས་ཏེ་མཐོང་བའི་དུ་བ་ལས་མེ་རྗེས་སུ་དཔོག་པ་བཞིན་ནོ། །དེའི་ཚེ་ནི་ཚུ་རོལ་གྱི་ཆ་ཆོས་ཅན་མ་ཡིན་ཏེ།

ཤེས་པར་འདོད་པ་མེད་པའི་ཕྱིར་རོ། །བསལ་བ་དང་གྲུབ་པ་ནི་ཐེ་ཚོམ་གྱི་ཡུལ་མ་ཡིན་ནོ། །ཆོས་ཅན་མངོན་སུམ་དུ་མ་ 

༼༢༤༥༽ མཐོང་ཡང༌། མཐོང་བའི་དུ་བ་སྐྱེ་བཞིན་པར་སྣང་བ་དང༌། མཐོང་བའི་ཆ་ཡང་སྐྱེ་བའི་ཡུལ་མ་ཡིན་པར་མཐོང་བས། མ་མཐོང་བ་སྐྱེ་བའི་ཡུལ་ཤུགས་ལས་ངེས་པར་བྱེད་དོ། །དེ་ཡང་མེ་ཡོད་པར་ཐེ་ཚོམ་ཟ་བ་ཁོ་ནར་འདུ་བས་ན་ཆོས་ཅན་ཡིན་ནོ། །དེའི་ཚེ་ཡུལ་ངེས་པ་བྱེ་བྲག་ཏུ་མ་བཟུང་བས་སྣང་བའི་ཕྱོགས་ཀྱིས་ཉེ་བར་མཚོན་པའི་ཡུལ་སྤྱིར་ཆོས་ཅན་ཡིན་ཡང༌། གཏན་ཚིགས་ནི་ཕྱོགས་གཅིག་ན་ཡོད་པར་གྲུབ་པས་མ་གྲུབ་པའི་ཉེས་པ་མེད་དོ། །གང་གི་ཚེ་ཆོས་ཅན་མཐའ་དག་བསྒྲུབ་བྱས་ཁྱབ་པར་སྒྲུབ་པ་དེའི་ཚེ་ཕྱོགས་གཅིག་ལ་མ་གྲུབ་པ་སྐྱོན་དུ་བརྗོད་དོ། །ཡང་སྣང་བ་དང་མི་སྣང་བ་གཉི་གར་ཐུན་མོང་དུ་ཤེས་འདོད་གཅིག་གིས་བཟུང་བ་དེའི་ཚེ་ནི་སྣང་བ་དང་མི་སྣང་བ་གཉིས་ཀ་ཆོས་ཅན་དུ་འཐད་ལ། ཕྱོགས་ཆོས་ངེས་པ་ཡང༌། ཡང་ན་མངོན་སུམ་ཉིད་ཀྱིས། ཡང་ན་དེའི་ཤུགས་ཀྱིས་ཡིན་ནོ། །དེ་ལྟར་ཤེས་འདོད་གཅིག་གིས་ཡུལ་དུ་བྱས་པ་ནི་ཆོས་ཅན་གཅིག་ཡིན་ལ། ཐ་དད་པས་ཡུལ་དུ་བྱས་པ་ནི་ཐ་དད་པ་ཁོ་ནའོ། །དེས་ན་སློབ་དཔོན་ཆོས་མཆོག་ཕ་རོལ་གྱི་ཆ་ཁོ་ན་ཐེ་ཚོམ་གྱི་ཡུལ་ཡིན་ལ། སྣང་བའི་ཐེ་ཚོམ་གྱི་ཡུལ་མ་ཡིན་པ་ཡང་ཆོས་ཅན་དུ་གཞག་སྟེ་ཚོགས་པའི་དོན་གཅིག་པ་ཡིན་པའི་ཕྱིར་རོ། །ཞེས་རྟོགས་པ་ཡང་མི་འཐད་དེ། ཤེས་འདོད་གཅིག་མེད་པའི་ཕྱིར་ཏེ། ཕ་རོལ་གྱི་ཆ་འཇམ་པར་མ་གཏོགས་ལ་ཚུ་རོལ་གྱི་ཆ་དེ་ལྟར་རྟོགས་པའི་བུམ་པ་ལ་ཚུ་རོལ་གྱི་ཆ་ངེས་ཟིན་པ་བཞིན་ནོ། །རྗེས་སུ་དཔག་པས་ཕྱོགས་ཆོས་ངེས་པ་ཡང་སྒྲ་ལ་བྱས་པ་ཉིད་རྐྱེན་གྱི་བྱེ་བྲག་གིས་ཐ་དད་པ་ལས་ངེས་པ་བཞིན་ནོ། །སློབ་དཔོན་གྱིས་དེ་ལྟར་ ༼༢༤༦༽ བཤད་པ་འདི་ལ་ཡང་རྣམ་པར་དབྱེ་དགོས་ཏེ། བྱས་པ་རྣམ་པ་ཐམས་ཅད་དུ་རྗེས་སུ་དཔག་པས་ངེས་པ་ནི་མ་ཡིན་ནོ། །འདི་ལྟར་ཁ་ཅིག་ནི་བྱེད་པ་མ་མཐོང་ཡང་མངོན་སུམ་ཁོ་ནས་བྱས་པར་ངེས་ཏེ། དཔེར་ན་རི་མོ་ལ་སོགས་པ་བྱས་པའི་གཟུགས་བཞིན་ནོ། །ཁ་ཅིག་ནི་བྱེད་བཞིན་པར་མཐོང་བས་ཏེ།

དཔེར་ན་དུ་བ་ལ་སོགས་པ་བཞིན་ནོ། །དེ་གཉི་ག་ལ་བསྟན་བཅོས་ངན་པ་ལ་སོགས་པའི་སྟོབས་ཀྱིས་རྒྱུ་རྐྱེན་གྱིས་གསལ་བ་ཡིན་གྱི་བྱས་པ་མ་ཡིན་པར་འཁྲུལ་པ་སྲིད་ལ། དེའི་འཁྲུལ་པ་སེལ་བའི་རྗེས་སུ་དཔག་པས་བྱས་པ་སྒྲུབ་པ་ན། འདི་ནི་བྱས་པ་ཡིན་གྱི་གསལ་བ་ནི་མ་ཡིན་ཏེ། རྐྱེན་ཐ་དད་པས་རང་བཞིན་ཐ་དད་པར་གྲུབ་པའི་ཕྱིར་རོ་ཞེས་སྒྲུབ་བོ། །གསལ་བྱེད་ཐ་དད་པས་ནི། རང་བཞིན་ཐ་དད་པ་མ་ཡིན་ཏེ། ཉི་མ་དང་མར་མེས་བུམ་པ་ཆེན་པོ་དང་ཆུང་ངུ་དང༌། དམར་པོ་དང་དཀར་པོ་ལ་སོགས་པ་མ་ཡིན་པ་བཞིན་ནོ། །འོ་ན་རྐྱེན་ཀྱི་བྱེ་བྲག་གིས་ཐ་དད་པ་ཉིད་མི་རྟག་པའི་རྟགས་སུ་ཇི་ལྟར་མི་སྦྱོར་ཏེ། གནོད་པ་ཅན་གྱི་ཚད་མས་ཁྱབ་པ་ནི་དེར་ཡང་ངེས་པའི་ཕྱིར་རོ། །དེས་ན་བྱས་པ་དོན་མེད་པས་བར་དུ་ཅི་བྱ་ཞེ་ན། འདི་གཉིས་འདྲ་བས་གང་བླངས་ཀྱང་མི་འགལ་བས་རེས་འགའ་བྱས་པ་རྟགས་སུ་བྱེད་པ་ཅི་འགལ། དེ་ལ་ཕྱིར་རྒོལ་བ་རྨོངས་ན་དེའི་ཚེ་གཏན་ཚིགས་ལ་མ་གྲུབ་པར་རྗོད་སྲིད་པ་ཡང་ཡིན་པས། དེ་ལྟ་བུའི་སྐབས་སུ་བྱས་པ་བསྒྲུབ་དགོས་སོ། །དེ་མ་བསྒྲུབས་པར་རྒོལ་བ་གཏན་ཚིགས་གཞན་སྟོན་ན། ཚར་གཅད་པར་འོས་པ་ཡིན་ནོ། །དང་པོ་ནས་གཞན་གྱི་བློ་མ་རྟོགས་པས་བྱས་པ་འགོད་པ་ཡང་ཚར་གཅད་པར་བྱ་བ་ནི་མ་ཡིན་ཏེ། མངོན་པར་ཤེས་པ་མེད་པར་ནི་རྒོལ་བ་ཕམ་པར་འོས་པ་མ་ ༼༢༤༧༽ ཡིན་ནོ། །རྗེས་སུ་འགྲོ་ལྡོག་རྟོགས་པར་བྱེད་པ་འདི་ལ་སློབ་དཔོན་གྱིས་རང་བཞིན་དང་འབྲས་བུའི་རྗེས་སུ་འགྲོ་བ་ནི། དེ་ཙམ་གྱི་ངོ་བོར་སྒྲུབ་པར་བྱེད་པ་གནོད་པ་ཅན་གྱི་ཚད་མ་དང༌། མངོན་སུམ་དང་མི་དམིགས་པ་ཡིན་ནོ། །མི་དམིགས་པ་ལ་ཡང་མེད་པའི་ཐ་སྙད་དེ་ཙམ་གྱི་རྒྱུ་མཚན་ཅན་དུ་ལན་ཅིག་མཐོང་བ་ལ་སོགས་པའོ། །ལྡོག་པ་ནི་རང་བཞིན་དང་འབྲས་བུའི་ནི་རྒྱུ་དང་ཁྱབ་བྱེད་མི་དམིགས་པ་ཡུལ་ཉེ་བར་བསྟན་པ་ཅན་ཡིན་ཏེ། ཡུལ་ཉེ་བར་མ་བསྟན་པར་ནི་རྒྱུ་དང་ཁྱབ་བྱེད་མེད་པར་མི་འགྲུབ་པའི་ཕྱིར་རོ། །མི་དམིགས་པ་ལ་ཡང་སྣང་རུང་ཡོད་པ་ལ་དམིགས་པས་ཁྱབ་པའོ་ཞེས་གསུང་ངོ༌། །འདི་ལ་དཔྱད་དགོས་ཏེ།

གལ་ཏེ་རྗེས་སུ་འགྲོ་ལྡོག་སྒྲ་ཐ་དད་པ་དེ་ལྟ་ནའང་ཚད་མ་ཐ་དད་པ་མི་འཐད་དེ། དོན་གྱིས་ཕན་ཚུན་རྟོགས་པར་བཤད་པ་དང་འཐད་པའི་ཕྱིར་རོ། །དངོས་སུ་རྟོགས་པ་ཁོ་ན་ཚད་མའི་ཡུལ་ནི་མ་ཡིན་ཏེ་རྗེས་སུ་འགྲོ་བ་རྟོགས་ཀྱང་ལྡོག་པ་ངེས་པའི་ཚད་མ་གཞན་འཇུག་པ་ལ་ལྟོས་པར་ཐལ་བའི་ཕྱིར་རོ། །ཡིན་དུ་ཟིན་ཀྱང་གནོད་པ་ཅན་གྱིས་དངོས་སུ་མཐུན་པའི་ཕྱོགས་ལ་གཏན་ཚིགས་མེད་པར་རྟོགས་པས་ལྡོག་པ་ངེས་པའི་ཚད་མར་འཐད་ཀྱི། རྗེས་སུ་འགྲོ་བ་ངེས་པ་ཚད་མར་བཤད་པར་མི་རུང་བར་ཡང་འགྱུར་རོ། །གཞན་ཡང་རྒྱུ་དང་ཁྱབ་བྱེད་མི་དམིགས་པ་དང༌། གནོད་པ་ཅན་གྱི་ཚད་མ་གཉིས་མི་མཐུན་པའི་ཕྱོགས་ལ་གཏན་ཚིགས་འགོག་པ་དངོས་སུ་རྟོགས་པར་འདྲ་ཡང་གཅིག་ནི་རྗེས་སུ་འགྲོ་བ་རྟོགས་པ་དང༌། གཞན་ནི་ལྡོག་པ་རྟོགས་པར་བཤད་པ་ ༼༢༤༨༽ ཡང་རང་དགའ་འབའ་ཤིག་གོ །ཡང་རྒྱུ་དང་ཁྱབ་བྱེད་མི་དམིགས་པ་ཡུལ་ཉེ་བར་བསྟན་པ་ཅན་ཉིད་ལྡོག་པ་རྟོགས་པའི་ཚད་མ་ཡིན་ན། མ་མཐོང་བའི་གཞི་གཞན་ལ་གཏན་ཚིགས་མི་མཐུན་པའི་ཕྱོགས་ལ་ཡོད་པ་དགོས་པ་མ་བཀག་པས་ལྡོག་པ་ལ་ཐེ་ཚོམ་ཟ་བ་མ་བཀག་པར་ཡང་འགྱུར་བ་དང༌། ཡུལ་མ་བསྟན་པས་དེ་འགོག་ན་དེའང་ལྡོག་པ་ངེས་པར་བྱེད་པར་ཐལ་བ་དང༌། མངོན་སུམ་གྱིས་རྒྱུ་དང་ཁྱབ་བྱེད་མེད་པར་ངེས་པ་ན་གཏན་ཚིགས་མེད་པར་ཡང་ངེས་པས་རྒྱུ་དང་ཁྱབ་བྱེད་མེད་པ་ལྡོག་པ་རྟོགས་པའི་ཚད་མར་བཤད་པ་འགལ་བ་སྟེ། ཉེས་པ་འདི་གསུམ་ཡང་སྤང་བར་བྱའོ། །གཞན་ཡང་འབྲེལ་པ་ཞེས་བྱ་བ་ནི་རྗེས་སུ་འགྲོ་བ་དང་ལྡོག་པ་གཉི་གའི་ངོ་བོ་ཡིན་ཏེ། ལྡོག་པ་མེད་པ་དང་རྗེས་སུ་འགྲོ་བ་མེད་པ་ནི་དེ་གཉིས་ཀྱི་ཡུལ་མ་ཡིན་པ་དང་འབྲེལ་པར་མི་འཐད་པའི་ཕྱིར་རོ། །དཔེར་ན་མེ་དང་དུ་བ་རྗེས་སུ་འགྲོ་ལྡོག་ཙམ་གྱིས་འབྲེལ་པར་འཇོག་པ་བཞིན་ནོ། །དེས་ན་དང་པོ་རྒྱུ་འབྲས་དང་དེའི་བདག་ཉིད་དུ་གྲུབ་ན་རྒྱུ་དང་ཁྱབ་བྱེད་མི་དམིགས་པ་འཇུག་པ་ཡིན་ན་དེ་ཉིད་ལྡོག་པ་མེད་པར་མི་འགྲུབ་པས་ན་ཕན་ཚུན་བརྟེན་པར་ཡང་འགྱུར་རོ་ཞེ་ན།

འདིའི་ལན་ནི་རེ་ཤིག་འབྲེལ་པ་དང་རྗེས་སུ་འགྲོ་ལྡོག་ནི་གཅིག་པ་མ་ཡིན་པས་ཉེས་པ་ཐ་མ་མེད་དོ། །ཇི་ལྟར་ཞེ་ན། འབྲས་བུའི་ལྡོག་པ་འབྲེལ་བའི་རང་བཞིན་མ་ཡིན་པ་དང༌། མི་དམིགས་པའི་རྗེས་འགྲོ་འབྲེལ་བའི་རང་བཞིན་མ་ཡིན་པའི་ཕྱིར་རོ། །མེ་མེད་ན་དུ་བ་མེད་པ་ཞེས་བྱ་བའི་ཕྱིན་ཅི་ལོག་གི་ཁྱབ་པ་ནི་ལྡོག་པ་ཡིན་ན། དེ་ནི་མེ་དང་དུ་བའི་འབྲེལ་པ་ཡང་མ་ཡིན་ལ་གཞན་ཡང་མ་ཡིན་ནོ། །འདི་ལྟར་མེ་མ་ཡིན་པ་དང་དུ་བ་མ་ཡིན་པ་ནི་དེའི་བདག་ཉིད་མ་ཡིན་ཏེ་ ༼༢༤༩༽ དུ་བ་ཉིད་ཀྱང་མེ་མ་ཡིན་པས་དུ་བ་མ་ཡིན་པར་ཐལ་བའི་ཕྱིར་རོ། །དེ་ལས་བྱུང་བ་ཡིན་ན་ཡང་མེ་མ་ཡིན་པ་དུ་བ་མ་ཡིན་པ་ལས་བྱུང་བ་ཁོ་ནའམ། དུ་བ་མ་ཡིན་པ་ཁོ་ན་ལས་བྱུང་བའམ། མེ་མ་ཡིན་པ་ཁོ་ན་དུ་བ་མ་ཡིན་པ་ལས་བྱུང་བ་ཡིན་པ་ལས་བྱུང་བ་ཡིན། དང་པོ་ནི་མ་ཡིན་ཏེ། ཆུ་ཡང་མེ་མ་ཡིན་པས་དེ་ཉིད་ཀྱི་རང་བཞིན་དུ་བ་མ་ཡིན་པ་ལས་ཀྱང་འབྱུང་བར་ཐལ་ན། རང་ཉིད་ནི་རང་ལས་སྐྱེ་བ་མེད་དོ། །དེ་ཁོ་ན་ལས་བྱུང་བ་ཡང་མ་ཡིན་ཏེ། དུ་བའི་འབྲས་བུ་མཐའ་དག་ཀྱང་དུ་བ་ལས་མ་བྱུང་བར་ཐལ་ཏེ། མེ་མ་ཡིན་པའི་ཕྱིར་རོ། །དེ་ཁོ་ན་དུ་བ་ཡིན་པ་ལས་བྱུང་བ་ཡང་མ་ཡིན་ཏེ། མེ་བུད་ཤིང་ལ་སོགས་པ་དུ་བ་མ་ཡིན་པ་ལས་མི་སྐྱེ་བར་ཐལ་ལོ། །གལ་ཏེ་མེ་དང་མི་ལྡན་པ་དུ་བ་དང་མི་ལྡན་པ་དང་འབྲེལ་ན། དེ་ལས་བྱུང་བར་ནི་མི་འཐད་དེ། ཆུ་ཀླུང་ལ་སོགས་པ་རང་ལས་སྐྱེ་བར་ཐལ་བའི་ཕྱིར་རོ། །དེའི་བདག་ཉིད་ཀྱང་མ་ཡིན་ཏེ། མེ་དང་དུ་བ་རྟག་ཏུ་ཡུལ་གཅིག་པར་ཐལ་བར་འགྱུར་ན། དུ་བའི་ཡུལ་ན་མེ་མེད་ཀྱང་དུ་བ་ནི་ཡོད་དེ་ནམ་མཁའ་ལ་དུ་བ་འབའ་ཞིག་བརྟེན་པའི་ཕྱིར་རོ། །མེ་མི་རྟེན་པ་ནི་དུ་བ་དང་པོ་སྐྱེ་བའི་གཞི་མ་ཡིན་པའི་བདག་ཉིད་ཡིན་ནོ་ཞེ་ན། དེ་འདྲ་བའི་བདག་ཉིད་དེ་ཡོད་ཀྱང་མེ་དུད་ཀྱི་འབྲེལ་པ་རྟོགས་པ་ལ་ཅི་ཞིག་ཕན་ཏེ། བུམ་པ་རི་བོང་གི་རྭ་དང་མི་ལྡན་པ་མོ་གཤམ་གྱི་བུ་དང་མི་ལྡན་པའི་བདག་ཉིད་ཡིན་ཡང༌།

དེ་ལས་བཟློག་པས་འབྲེལ་པ་ནི་མ་ཡིན་ནོ། །དེས་ན་བཟློག་པ་བརྗོད་པའམ་རྟོགས་པ་དོན་མེད་དོ། །འབྲེལ་པ་བརྗོད་པ་དེ་ཉིད་ནི་རྟོགས་པའི་ཡན་ལག་མ་ཡིན་ཏེ། བཟློག་པའི་རྟོགས་པ་ཁྱབ་བྱེད་མི་དམིགས་པར་འགྱུར་གྱི་འབྲས་བུ་ནི་མ་ཡིན་པར་ ༼༢༥༠༽ ཐལ་བའི་ཕྱིར་རོ། །དེ་བཞིན་དུ་མི་དམིགས་པ་ལ་རྗེས་སུ་འགྲོ་བ་ཡོད་ཀྱང་འབྲེལ་པ་ནི་མ་ཡིན་ཏེ་རང་བཞིན་དང་འབྲས་བུར་ཐལ་བའི་ཕྱིར་རོ། །རྒྱུ་དང་ཁྱབ་བྱེད་མེད་པ་ནི་དེ་གཉིས་སུ་འདུ་བར་འདོད་པ་མ་ཡིན་ནོ། །ཐ་སྙད་བསྒྲུབ་བྱར་གཞག་པ་ནི་རང་བཞིན་ཁོ་ན་ཡིན་ནོ། །དེས་ན་འདི་ལྟར་ཡིན་ཏེ་རང་བཞིན་གྱི་གཏན་ཚིགས་ལ་ནི་རྗེས་སུ་འགྲོ་ལྡོག་གཉི་གར་ཡང་སོ་སོར་དེའི་བདག་ཉིད་ཀྱི་འབྲེལ་པ་ཡོད་པ་སྲིད་དོ། །དེ་ལས་གཅིག་རྟོགས་པས་གཉིས་པ་རྟོགས་པ་ཡང་སྲིད་དོ། །འབྲས་བུ་ལ་ནི་རྗེས་སུ་འགྲོ་བ་ཉིད་འབྲེལ་པ་ཡིན་ལ་ལྡོག་པ་ནི་མ་ཡིན་ནོ། །རྒྱུ་དང་ཁྱབ་བྱེད་མི་དམིགས་པ་ལ་ནི་རྗེས་སུ་འགྲོ་བ་འབྲེལ་པ་མ་ཡིན་ཏེ། ལྡོག་པ་ཁོ་ན་དེའི་རང་བཞིན་ཡིན་ནོ། །དེས་ན་རང་བཞིན་ལ་ནི་ཆོས་མཐུན་པ་དང་མི་མཐུན་པའི་དཔེ་གཉི་ག་འབྲེལ་པ་གཏན་ལ་འབེབས་པའི་ཡུལ་དང་འབྲེལ་པ་རྗེས་སུ་དྲན་པའི་ཡུལ་དུ་ཡང་རུང་ངོ༌། །འབྲས་བུ་ལ་ནི་ཆོས་མཐུན་པ་ཁོ་ན་གཏན་ལ་འབེབས་པའི་དཔེ་དང་རྗེས་སུ་དྲན་པའི་དཔེ་ཡིན་གྱི། མི་མཐུན་པའི་དཔེ་ནི་རྗེས་སུ་དྲན་པའི་དཔེ་ཁོ་ནར་ཟད་དོ། །མི་དམིགས་པ་ལ་ཡང་བཟློག་སྟེ་མི་མཐུན་པའི་དཔེ་ནི་གཏན་ལ་འབེབས་པ་དང་རྗེས་སུ་དྲན་པའི་དཔེར་ཡང་འཐད་ཀྱི། མཐུན་པའི་དཔེ་ནི་རྟགས་སུ་རྗེས་སུ་དྲན་པའི་དཔེར་ཟད་དེ། གཏན་ལ་འབེབས་པའི་དཔེ་ནི་མ་ཡིན་ནོ། །དེ་ལྟ་ན་ཡང་དང་པོ་འབྲེལ་པས་རྗེས་སུ་འགྲོ་བ་དང་ལྡོག་པ་གཉི་གའི་བདག་ཉིད་ཡིན་ཡང་དེ་ནི་འབྲེལ་པ་ཅན་གྱི་ཆོས་ཙམ་ཡིན་པས་ལྡོག་པའི་རང་བཞིན་མ་ཡིན་ཏེ། ལྡོག་པའི་ཁྱབ་པའི་ལྡོག་པ་ཉིད་འདིར་ལྡོག་པར་འདོད་དོ། །འོན་ཀྱང་གཏན་ཚིགས་ཀྱི་མཚན་ཉིད་ཀྱི་ལྡོག་པ་ནི་དེ་རྟོགས་ན་རྟོགས་པས།

གཏན་ ༼༢༥༡༽ ཚིགས་ཀྱི་མཚན་ཉིད་དེ་རྟོགས་པའི་ཚད་མས་རྟོགས་པར་བཤད་དེ། དངོས་སུ་ལྡོག་པ་དེ་གཉིས་རྟོགས་པ་གཅིག་གིས་ཡུལ་དུ་བྱེད་པའི་ཕྱིར་རོ། །དེའི་ཕྱིར་དངོས་སུ་ན་ཚད་མ་གཅིག་ཀྱང་དངོས་སུ་རྟོགས་པ་ལ་ལྟོས་ཏེ་ཐ་དད་པར་བཤད་དོ། །གནོད་པ་ཅན་གྱི་ཚད་མས་ནི་འབྲེལ་པ་ཉིད་ངེས་པར་བྱེད་ལ་དེ་ཡང་འབྲེལ་པ་ཅན་གྱི་རང་བཞིན་ཡིན་པས་སྤྱིར་རྟོགས་སམ། ཡུལ་ངེས་པ་ལ་རྟོགས་ཀྱང་རྗེས་སུ་འགྲོ་བ་གཙོ་བོར་རྟོགས་པར་བྱེད་པ་ཡིན་ནོ། །རྒྱུ་དང་ཁྱབ་བྱེད་མི་དམིགས་པ་ནི་འབྲེལ་པ་རྟོགས་པའི་འོག་ཏུ་ལྡོག་ཁྱབ་ཀྱི་རང་བཞིན་གྱི་ལྡོག་པ་རྟོགས་པ་གཙོར་བྱེད་པས་ལྡོག་པ་ངེས་པའི་ཚད་མར་བཤད་དོ། །ལོག་པ་ལ་ཐེ་ཚོམ་ཟ་བ་རྟགས་སུ་ཐལ་བ་ཡང་མ་ཡིན་ཏེ། ཡུལ་མ་བསྟན་པས་ངེས་པའི་ཕྱིར་རོ། །དེ་ཉིད་ལྡོག་པ་རྟོགས་པར་བྱེད་པའི་ཚད་མ་ཡང་མ་ཡིན་ཏེ། དངོས་པོ་ངེས་པ་མ་རྟོགས་པའི་ཕྱིར་རོ། །མངོན་སུམ་ཉིད་ལྡོག་པ་ངེས་པའི་ཚད་མ་ཡིན་པ་ནི་འདོད་པ་ཁོ་ནའོ། །འོན་ཀྱང་དེ་ཁོ་ནར་མ་ཟད་དེ་རྒྱུ་དང་ཁྱབ་བྱེད་མེད་པ་ཡང་ཡིན་པར་བསྟན་པ་འབའ་ཞིག་ཏུ་ཟད་དོ། །ཐམས་ཅད་དུ་རྒྱུ་དང་ཁྱབ་བྱེད་མེད་པར་མངོན་སུམ་གྱིས་རྟོགས་པ་འབྲས་བུ་དང་ཁྱབ་བྱ་མེད་པར་རྟོགས་པ་ཡང་མ་ངེས་ཏེ། རྒྱུ་མི་དམིགས་པ་དང་ཁྱབ་བྱེད་མི་དམིགས་པའི་རྗེས་སུ་དཔག་པ་ཆད་པར་ཐལ་བའི་ཕྱིར་རོ། །དེས་ན་དཔེས་ནི་རྟག་ཏུ་འབྲེལ་པ་ཙམ་དྲན་པར་བྱེད་ལ། དེའང་གཏན་ལ་འབེབས་པའི་ཡུལ་ལམ་གཞན་ཡང་སྦྱོར་སྲིད་དོ། །ཅི་ལྟར་ཡང་སླ་སྟེ། རྗེས་སུ་འགྲོ་བ་དང་ལྡོག་པ་དག་ནི་འབྲེལ་བའི་དོན་མ་ཡིན་པས་ཐམས་ཅད་འཐད་དོ། །དེ་ནི་ཚུལ་གསུམ་གྱི་ ༼༢༥༢༽ དོན་རྒྱ་ཆེར་བཤད་པ་སྟེ། གཞུང་གི་ཚོགས་རྣམས་ཀྱང་དོན་གྱི་རྗེས་སུ་འབྲངས་པས་ཤེས་པར་སླའོ། །འོན་ཀྱང་འདིར་རྗེས་དཔག་བྱ་དང་དེ་མཚུངས་ལ། ཡོད་དང་ཞེས་བྱ་བ་ནི་རྗེས་སུ་དཔག་པར་བྱ་བ་བཏགས་པ་ལ་ཡོད་པ་དང༌།

རྗེས་སུ་དཔག་པར་བྱ་བ་མཚན་ཉིད་པ་དང་མཚུངས་པ་ལ་ཡོད་པའི་དོན་ཏེ། གཉི་ག་ཡང་རྗེས་སུ་དཔག་པའི་སྒྲས་བརྗོད་པར་བྱ་བར་རིགས་གཅིག་པས་རྗེས་སུ་དཔག་པར་བྱ་བ་དེ་དང་མཚུངས་པ་ལ་ཡོད་པ་ཞེས་བྱ་བའི་ཚིག་མི་འགལ་ལོ། །དཔེར་ན། མང་དུ་ཐོས་པ་ཐོས་པ་འདོད། །གཙང་སྦྲ་ཅན་ནི་གཙང་ལ་དགའ། །དཀའ་སྤྱད་རྣམས་ནི་དེས་མི་འཇིགས། །སྐྱེས་དགུ་གོམས་པའི་ལམ་དུ་འགྲོ། །ཞེས་བྱ་བ་བཞིན་ནོ། །མ་ཡིན་ཏེ་མི་ལྡན་པ་རྣམ་པར་གཅོད་པས་ཁྱད་པར་དུ་བྱས་པའི་ཕྱིར་རོ་ཞེས་བྱ་བ་ལ་སོགས་པའི་ལན་ནི་མ་འབྲེལ་ཏེ། ཆོས་ཅན་ངེས་པ་གཅིག་དང་འབྲེལ་བའི་ཁྱད་པར་ནི་གཞན་ལ་ཡོད་པ་ཚད་མས་བཀག་པའི་ཕྱིར་རོ། །དེ་ལྟ་མ་ཡིན་ན་ལའི་དུ་བ་ལ་འཇུག་པར་བརྗོད་པ་ན་ཚང་མང་གི་དུ་བ་ལ་འཇུག་པར་ཐལ་ན་དེ་ལྟར་ནི་མ་མཐོང་ངོ༌། །གཞན་ཡང་དུ་བའི་ཁྱད་པར་སྲེ་བ་ལྟར་ལ་དང་ཚང་མང་ཞེས་བྱ་བའི་ཕྱོགས་ཀྱི་ཁྱད་པར་ཉིད་ཀྱང་སྲེ་བས་ཤར་དུ་འགྲོ་བར་བརྗོད་པ་ན་ལྷོར་འགྲོ་བར་འགྱུར་རོ། །དེ་ལྟར་ན་རྣམ་པ་ཐམས་ཅད་དུ་འཇུག་པ་འཆོལ་བར་ཐལ་ལོ། །དེས་ན་དེ་ནི་ཁྱད་པར་ལྟོས་པ་གཞན་ལ་འཇུག་པ་ནི་དངོས་པོ་ལ་ཡང་མི་སྲིད་ལ་རྟོགས་པའི་ཡུལ་དུ་ཡང་མི་སྲིད་དོ། །དེའི་ཕྱིར་མ་འབྲེལ་པ་རྣམ་པར་གཅོད་པས་ཁྱད་པར་དུ་བྱས་ཀྱང་གཞན་ལ་སྲིད་པ་མ་ཡིན་པས་ཐུན་མོང་མ་ཡིན་པ་ཅི་ལྟར་ལྡོག་ཅེ་ན། འདིའི་བསམ་ ༼༢༥༣༽ པ་ནི་འདི་ཡིན་ཏེ། གལ་ཏེ་ལའི་དུ་བ་ཁྱད་པར་ཅན་གཏན་ཚིགས་ཀྱི་ངོ་བོར་བརྗོད་ན་དོན་གྱིས་གཞན་དང་ལྡན་པ་རྣམ་པར་གཅོད་པས་ཁྱད་པར་དུ་བྱས་པ་ཡིན་ནོ། །དེས་ཏེ་དུ་བ་ཙམ་རྟགས་ཀྱི་ངོ་བོར་འཛིན་ན་དེའི་ཚེ་ཁྱད་པར་གཞན་ལ་མེད་ཀྱང་སྤྱིའི་དོན་གཞན་དང་ཐུན་མོང་ཡིན་པས་མ་འབྲེལ་པ་རྣམ་པར་གཅོད་པས་ཁྱད་པར་དུ་བྱེད་པ་ཡིན་ནོ། །དེས་ན་སྒྲ་ཙམ་གྱིས་དོན་གྱི་ཉེས་པ་སྤོང་བ་ནི་མ་ཡིན་གྱི། འོན་ཀྱང་དོན་གྱི་ཁྱད་པར་ཉིད་ཀྱིས་སོ། །དེ་ལྟ་ཡིན་དང་སྒྲའི་ཁྱད་པར་གྱིས་དོན་གྱི་ཁྱད་པར་གྲུབ་པས་སྐྱོན་མེད་པར་འགྱུར་རོ། །དེ་བཞིན་དུ་དོན་གྱི་ཁྱད་པར་གྲུབ་ན་ཡང་སྒྲའི་ཁྱད་པར་ཤུགས་ཀྱིས་གྲུབ་པས།

དེ་མ་སྦྱར་ཀྱང་རྗོད་འདོད་ལས། །དེའི་དོན་ཉིད་རྟོགས་པར་འགྱུར། །ཞེས་གསུངས་སོ། །གཏན་ཚིགས་ཀྱི་སྤྱིའི་མཚན་ཉིད་དོ། །ད་ནི་མཚན་ཉིད་ཀྱི་ཡུལ་མཚན་གཞི་འཆད་དོ། །དེ་ལས་མཚན་ཉིད་དེ་དང་ལྡན་པའི་ནས་འབྲས་བུའོ་ཞེས་བྱ་བའི་བར་གྱིས་ནི་མིང་གི་ཁྱད་པར་དུ་བྱས་ནས་གྲངས་ངེས་པ་འཆད་དོ། །དཔེར་ན་ཞེས་བྱ་བ་ལ་སོགས་པ་ནི་གྲངས་དེས་ཁྱད་པར་དུ་བྱས་པའི་ངོ་བོ་ངེས་པའོ། །འདིར་བུམ་པ་མེད་པར་བསྒྲུབ་པར་བྱ་བ་ལ་མི་དམིགས་པ་ནི་ངོ་བོ་ཡིན་ལ། དམིགས་པའི་མཚན་ཉིད་དུ་གྱུར་པ་ནི་དེའི་ཁྱད་པར་ཡིན་ནོ། །དེ་ཡང་སློབ་དཔོན་ཆོས་མཆོག་ན་རེ། ཁྱད་པར་ནི་ཉེ་བར་བཏགས་པ་ཡིན་ཏེ། དེ་ལྟར་མ་ཡིན་ན་མེད་པ་དང་མི་དམིགས་པ་ཅི་ལྟར་དམིགས་པའི་མཚན་ཉིད་དུ་འགྱུར། དེ་ལ་གདགས་པའི་ཡུལ་ནི་མི་དམིགས་པའི་ཐ་སྙད་ཀྱི་དོན་བུམ་པ་དང་བྲལ་བར་སྣང་བའི་ས་ཕྱོགས་སམ་དེ་འཛིན་པའི་ཤེས་པའོ། ། ༼༢༥༤༽ རྒྱུ་མཚན་ནི་ཡོད་ན་གདོན་མི་ཟ་བར་བུམ་པ་དང་འབྲེལ་པར་དམིགས་པར་བྱ་བའམ། བྱེད་པའོ། །དེའང་གང་ལས་ཞེ་ན། དམིགས་པའི་རྒྱུ་ཚང་བའམ། ཚང་བ་ཅན་ཡིན་པས་སོ། །དེ་ཉིད་ཇི་ལྟར་ངེས་ཞེ་ན། ས་ཕྱོགས་འབའ་ཞིག་དམིགས་པ་ཡོད་པ་ལས་ཏེ། གལ་ཏེ་བུམ་པ་ཡོད་ན་ཤེས་པ་དེ་ཁོ་ནས་འཛིན་པ་དེས་ན་དེའི་རྒྱུ་ཉིད་བུམ་པ་ཡོད་ན་དེར་སྣང་བའི་རྒྱུ་ནུས་པ་ཐོགས་མེད་ཡིན་ངེས་པས་སོ་ཞེས་གསུང་ངོ༌། །འདི་ནི་མི་འཐད་དེ། དེ་ལྟར་ཉེ་བར་བཏགས་པ་ལ་དགོས་པ་མེད་པའི་ཕྱིར་རོ། །རྒྱུ་མཚན་ཁྱད་པར་ཅན་བསྟན་པའི་ཕྱིར་ཏེ། དེས་ན་མི་སྣང་བ་མི་དམིགས་པ་ལས་ཁྱད་པར་དུ་གྲུབ་པས་སོ་ཞེ་ན། རྒྱུ་མཚན་དེ་ནི་མི་སྣང་བ་མི་དམིགས་པ་ལ་ཡང་ཡོད་དེ། དེས་ན་ཁྱད་པར་དུ་བྱེད་པ་མ་ཡིན་ནོ། །དཔེར་ན་མེད་པ་དམིགས་པར་བྱ་བ་ཉིད་མ་ཡིན་པ་ཡང་ཡོད་ན་དམིགས་པར་འགྱུར་བ་ལྟར། བསྐལ་པ་དམིགས་པའི་ཕྱིར་བྱ་བ་མ་ཡིན་པ་ཡང་མ་བསྐལ་ན་དེར་འགྱུར་བ་ཁོ་ནའོ། །དེ་ཡང་ཤེས་པ་འཇུག་པ་ལས་རྟོགས་པས་ཤེས་པ་མ་སྐྱེས་པ་ལས་ཁྱད་པར་དུ་གྲུབ་ཀྱང༌།

བལྟར་མི་རུང་བའི་ཡུལ་ལ་མི་དམིགས་པ་ཤེས་པ་ཉེ་བར་གནས་པ་ན་འཇུག་པ་ལས་ཁྱད་པར་དུ་མི་བྱེད་དོ། །གལ་ཏེ་མ་བསྐལ་ན་འགྱུར་བས་མ་བསྐལ་པ་དགག་བྱར་འདོད་ཞེ་ན། འོ་ན་ཡོད་ན་འགྱུར་བས་ཡོད་པ་ཚད་མའི་དགག་བྱ་ཡིན་ནམ། དེ་ལྟ་ན། ཕྱི་རོལ་རྟེན་མིན་སྒྲ་དོན་ལ། །བརྟེན་ནས་འདིར་ནི་སྒྲུབ་པ་དང༌། །དགག་པ་ཐམས་ཅད་འོད་པ་ཡིན། །ཞེས་བྱ་བ་དང་འགལ་ཞིང་བརྟག་པ་ལ་ཕྱི་རོལ་ཉིད་དུ་ངེས་པར་བྱས་པ་དགག་བྱ་ཡིན་ནོ་ཞེས་རང་འདོད་པ་ལ་ཡང་གནོད་དོ། །གལ་ཏེ་བསྐལ་པ་ནི་ཡོད་ན་ 

༼༢༥༥༽ དམིགས་པར་མ་ངེས་སོ་ཞེ་ན། ཡོད་པ་མེད་པ་ལས་བཟློག་པ་དམིགས་པའི་རིག་བྱར་ངེས་པ་ལྟར་མ་བསྐལ་པ་བསྐལ་པ་ལས་བཟློག་པ་ཡང་བཞིན་ནོ། །དེས་ན་མཚུངས་སོ། །གཞན་ཡང་བུམ་པ་མེད་དོ་ཞེས་བྱ་བ་འདིར་ཡང་མེད་པ་ཅི་ལྟར་བུམ་ཡིན་ལ་བུམ་པ་ཇི་ལྟར་མེད་ཅེས་རྩོད་པ་ལ་ལན་ཅི་ཡོད། མེད་པ་ལ་བུམ་པར་འདོགས་པའི་རྒྱུ་མཚན་ཡང་གང་ཡིན། ཡོད་ན་བུམ་པར་འགྱུར་བས་སོ་ཞེ་ན། ཅི་ཡོད་དོ་ཅོག་བུམ་པར་འགྱུར་རམ། བུམ་པ་ཡོད་པ། དང་པོ་ལྟར་ན་ས་ཕྱོགས་དང་དེ་ན་ཡོད་པའི་སྣམ་བུ་ཡང་བུམ་པར་འགྱུར་རོ། །གཉིས་པ་ལྟར་ན་ཡང་རྒྱུ་མཚན་དང་རྒྱུ་མཚན་ཅན་ལ་ཁྱད་པར་ཅི་ཡོད། དེས་ན་འདི་ཉེ་བར་བཏགས་པ་ནི་མ་ཡིན་ནོ། །འོ་ན་དགག་པའི་ཡུལ་སྟོན་པ་ཙམ་ཡིན་ནོ་ཞེ་ན། སྣང་བ་མ་དམིགས་པ་ལ་ཡང་དེ་ལྟར་འགྱུར་མོད། དེའི་ཕྱིར་འདི་ལྟར་ཡིན་ཏེ། སྣང་བ་ཡིན་ལ་མ་དམིགས་པ་ཡང་ཡིན་ནོ་ཞེས་བཀག་པའི་ཁྱད་པར་ནི་མ་ཡིན་ཏེ། འོན་ཀྱང་སྣང་རུང་གི་ཡུལ་ལ་འཇུག་པའི་དམིགས་པ་མེད་པའམ། སྣང་རུང་གི་དོན་དམིགས་པའི་ཡུལ་དུ་འགྱུར་བ་མེད་དོ་ཞེས་དགག་བྱའི་ཁྱད་པར་ཉིད་ཡིན་ནོ། །གལ་ཏེ་ཁྱད་པར་དེ་ཅིས་ངེས་ཞེས་ཟེར་ན། ཤེས་པ་གཅིག་ལ་འདྲེ་བའི་དོན་གཞན་སྣང་བས་སོ་ཞེས་རྗོད་དོ། །དགག་བྱ་ཡང་ཁྱད་པར་དང་བཅས་པར་ཡོད་པ་ཉིད་དོ་ཞེས་ནི་མི་སྨྲས་ཏེ། སྒྲ་དོན་ལ། བརྟེན་ནས་འདིར་ནི། ཞེས་བཤད་པའི་ཕྱིར་རོ། །མ་དམིགས་པས་ནི་ཅི་ལྟ་བུ་ཞིག་དམིགས་པའི་ཡུལ་དུ་མ་གྱུར་པ་དེ་དགག་པར་འདོད་ལ། དེ་ཡང་སྣང་དུ་རུང་བ་ཡིན་ནོ་ཞེས་དགག་བྱའི་ཁྱད་པར་དུ་བཀོད་པ་ཡིན་ནོ། ། ༼༢༥༦༽ ཁྱད་པར་ཅན་གྱི་དགག་བྱ་ཡོད་པ་ནི་གཏན་ཚིགས་བཟློག་པས་ཁྱབ་པ་ཉིད་དོ་ཞེས་སྟོན་པ་ནི། 1$0000300གལ་ཏེ་ཡོད་ན་1$0000270ཞེས་བྱ་བའོ། 1$0000300།དེ་ནི་དེའི་བདག་ཉིད་ཡིན་པའི་ཕྱིར་རོ་1$0000270ཞེས་བྱ་བ་འདི་ལ་བྲམ་ཟེ་ཆེན་པོས་རང་གི་ལུགས་ཀྱི་འབྲེལ་པའི་རང་བཞིན་གཞག་པ་དང༌།

གཞན་གྱི་ལུགས་དགོད་པ་དང༌། དེ་སུན་དབྱུང་བ་དང༌། རང་གི་ལུགས་ལ་མི་འཐད་པ་སྤང་བ་བཞིའོ། །དང་པོ་ནི་འདི་སོ་སོར་ངེས་པའི་དངོས་པོའི་མཐར་ཐུག་པ་མ་ཡིན་པས་ཚད་མའི་ཡུལ་ནི་མ་ཡིན་ནོ། །སྤྱིར་མཚན་ཉིད་བརྟགས་ན་རྩོལ་བ་ལས་བྱུང་བའི་མཚན་ཉིད་ནི་མི་རྟག་པའི་མཚན་ཉིད་སྤོང་བ་མ་ཡིན་པས་དེའི་བདག་ཉིད་ཡིན་ལ། མི་རྟག་པ་ནི་དེ་ལྟ་མ་ཡིན་ནོ། །ཡིན་པ་དང་མ་ཡིན་པ་འགལ་བ་ཡང་མ་ཡིན་ཏེ། དངོས་པོ་ཆ་མེད་པ་གཅིག་ལ་འགལ་གྱི་སྤྱིར་མཚན་ཉིད་དེ་ལྟ་ཡིན་པ་ནི་མི་འགལ་བའི་ཕྱིར་རོ། །གཉིས་པ་ནི་འདི་ལ་སློབ་དཔོན་ཆོས་མཆོག་གི་ལུགས་ཀྱིས་དེའི་བདག་ཉིད་ཡིན་པ་དང་མ་ཡིན་པ་ཞེས་བྱ་བའི་འབྲེལ་པ་འདི་དོན་དམ་པར་ཡོད་པ་ནི་མ་ཡིན་ཏེ། རང་གི་མཚན་ཉིད་ཁོ་ན་དོན་དམ་པ་ཡིན་པའི་ཕྱིར་དང༌། དེ་ལ་ཡང་དེ་གཉིས་འགལ་བའི་ཕྱིར་ཏེ་ཆ་མེད་པས་སོ། །བློས་བརྟགས་པ་ཡང་མི་འཐད་དེ། འདོད་པས་དངོས་པོ་གནས་པ་མི་འགྲུབ་པའི་ཕྱིར་ཏེ། ཧ་ཅང་ཐལ་བའི་ཕྱིར་རོ། །དེས་ན་འདི་ནི་འབྲེལ་པའི་རང་བཞིན་མ་ཡིན་གྱི་འོན་ཀྱང་རང་གི་མཚན་ཉིད་ལ་ཡོད་པ་ཚད་མས་ཡུལ་དུ་བྱས་པའི་དོན་ཕན་ཚུན་བདག་ཉིད་དུ་གྱུར་པ་ཁོ་ན་མི་འཁྲུལ་པའི་རྒྱུ་མཚན་དུ་གྱུར་པའི་འབྲེལ་པ་ཡིན་ནོ། །འོ་ན་རྩོལ་བྱུང་དང་མི་རྟག་པ་གོ་ ༼༢༥༧༽ བྱ་གོ་བྱེད་འཆོལ་བར་ཐལ་ལོ་ཞེ་ན། མི་ཐལ་ཏེ། མི་འཁྲུལ་པའི་རྒྱུ་མཚན་གྱི་འབྲེལ་པ་ཚད་མའི་ཡུལ་ཡིན་ཡང༌། གོ་བྱ་གོ་བྱེད་ངེས་པ་ནི་རྣམ་པར་རྟོག་པ་ལ་ལྟོས་པའི་ཕྱིར་ཏེ། ཚད་མའི་ཡུལ་དུ་གྱུར་པ་མི་སླུ་བའི་རྟེན་ལ་ལྟོས་པ་ནི་མ་ཡིན་ནོ། །འདི་ལྟར་དོན་དམ་པ་ཕན་ཚུན་དབྱེ་བ་མེད་པ་ཚད་མས་མཐོང་གི་མི་རྟག་པ་རྩོལ་བྱུང་གི་བདག་ཉིད་མ་ཡིན་པ་དང༌། རྩོལ་བྱུང་མི་རྟག་པ་བདག་ཉིད་ཡིན་པ་ཞེས་བྱ་བ། འབྲེལ་པ་དང་དེའི་ཡུལ་གཉིས་ནི་མ་ཡིན་ཏེ། རང་གི་མཚན་ཉིད་གཅིག་ལ་གནས་པ་གཉིས་ལ་དབྱེ་བ་མེད་པ་དང༌། ཐ་དད་པ་ལ་གནས་པ་གཉིས་ཀྱང༌།

འབྲེལ་པ་དང་དེའི་ཡུལ་མ་ཡིན་པའི་ཕྱིར་རོ། །འོན་ཀྱང་རྣམ་པར་རྟོག་པ་ཚད་མ་མ་ཡིན་པས་མི་རྟག་པ་དེ་དང་གཞན་གཅིག་ཏུ་བྱས་པའི་ཕྱིར་རྩོལ་བྱུང་གི་འབྲེལ་པའི་ཡུལ་ཡང་ཡིན་ལ། རྩོལ་བྱུང་མེད་པར་ཡང་ཡོད་པ་ཡིན་ནོ་ཞེས་རྟོགས་ལ། རྩོལ་བྱུང་ནི་གཞན་དང་གཅིག་ཏུ་བྱས་ཀྱང་མི་རྟག་པ་མེད་པར་མི་འབྱུང་བས། རྣམ་པར་རྟོག་པ་རང་དགའ་བས་དེའི་བདག་ཉིད་དང་བདག་ཉིད་མ་ཡིན་པར་ཕྱེ་བ་ཡིན་ནོ། །དེས་ན་དེའི་དབང་གིས་གཞན་ན་ཡང་ཡོད་པར་ངེས་པ་ནི་སྒྲུབ་བྱེད་མ་ཡིན་ལ་དེ་ཁོ་ན་ལ་ཡོད་པར་ངེས་པ་ནི་སྒྲུབ་བྱེད་ཡིན་པས་གོ་བྱ་གོ་བྱེད་མ་འཆོལ་བར་ངེས་པར་གནས་སོ་ཞེའོ། །གསུམ་པ་འདི་སུན་དབྱུང་བ་ཡང་ཚད་མས་ཇི་ལྟར་མཐོང་བའི་དངོས་པོ་ཆ་མེད་གཅིག་འབྲེལ་བའི་རང་བཞིན་དུ་མི་འཐད་པ་དང༌། རྣམ་པར་རྟོག་པའི་ཡུལ་དུ་ཡང་དེའི་བདག་ཉིད་ཡིན་པ་དང་མ་ཡིན་པའི་རྣམ་དབྱེ་མི་འགྲུབ་པའོ། །དང་པོ་ནི་འབྲེལ་པ་ཞེས་བྱ་བ་ནི་ཁྱབ་པའི་རྒྱུ་ ༼༢༥༨༽ མཚན་ཡིན་ན། གཅིག་ལ་གནས་པའི་འབྲེལ་པ་ནི་ཁྱབ་པ་ངེས་པ་ལ་ནུས་པ་མེད་དོ། །འདི་གཅིག་བདག་ཉིད་ཡིན་ཡང་ཐམས་ཅད་བསྡུས་པའི་རྩོལ་བྱུང་མི་རྟག་པས་ཁྱབ་པར་ནི་མི་འགྲུབ་སྟེ་ཧ་ཅང་ཐལ་བའི་ཕྱིར་རོ། །འོན་ཏེ་ཁྱབ་པ་ཡང་གཅིག་ལ་གནས་པ་ཉིད་ཡིན་ན། འོ་ན་མཐོང་བ་དང་མ་མཐོང་བ་ཙམ་གྱིས་ངེས་པས་འབྲེལ་པ་དོན་མེད་དོ། །དེ་ལྟར་ཁྱབ་པ་འགྲུབ་པ་ལ་མི་ནུས་པ་དང༌། མི་དགོས་པས་འབྲེལ་པ་མ་ཡིན་ནོ། །རྟོགས་པའི་རྣམ་པར་དབྱེ་བ་མི་འཐད་པ་ཡང༌། གལ་ཏེ་གཅིག་ལ་མཐོང་བ་དེའི་བདག་ཉིད་དུ་ངེས་པའི་རྒྱུ་ཡིན་ན། མི་རྟག་པ་ཡང་རྩོལ་བྱུང་གི་བདག་ཉིད་དུ་ངེས་པར་ཐལ་ཏེ། གཅིག་ལ་དེ་ལྟར་མཐོང་བས་སོ། །འོན་ཏེ་མ་ཡིན་ན་རྩོལ་བྱུང་མི་རྟག་པའི་བདག་ཉིད་དུ་ཇི་ལྟར་ངེས། མི་རྟག་མ་ཡིན་པ་ལ་མ་མཐོང་བས་སོ་ཞེ་ན། འོ་ན་ཐེ་ཚོམ་དུ་འགྱུར་རོ། །དེ་ལྟར་ན་ལྡོག་པ་མ་མཐོང་བ་ལས་གྲུབ་པར་ཡང་ཐལ་ལོ། །གལ་ཏེ་གནོད་པ་ཅན་གྱི་ཚད་མས་རྟག་པ་ལས་འགོག་གོ་སྙམ་ན།

འོ་ན་གནོད་པ་ཅན་གྱི་ཚད་མ་ཉིད་ཀྱིས་ལྡོག་པ་ངེས་པ་དང༌། རྗེས་འགྲོ་ཡང་ཤུགས་ཀྱིས་གྲུབ་པས་འབྲེལ་པས་ཅི་བྱ། གཞན་ཡང་གནོད་པ་ཅན་གྱི་ཚད་མ་ཉིད་ཀྱང་རྒྱུ་དང་ཁྱབ་བྱེད་བཀག་པ་ལས་ཡིན་ན་ཁྱབ་པ་དེ་ཉིད་ཇི་ལྟར་ངེས། གཅིག་ལ་མཐོང་བས་སོ་ཞེ་ན། འཆོལ་བ་སོ་ན་འདུག་གོ །བཞི་པ་རང་གི་ལུགས་ལ་མི་འཐད་པ་སྤང་བ་ནི། གལ་ཏེ་ཁྱབ་པ་དང་དེའི་རྩ་བར་གྱུར་པའི་འབྲེལ་པ་དངོས་པོ་ངེས་པའི་མཐར་ཐུག་པ་མ་ཡིན་པས་ཚད་མའི་ཡུལ་མ་ཡིན་ན། ཇི་ལྟར་ཡིད་ཆེས་པར་བྱ། དེས་ན་ལྡོག་པ་ལ་ཐེ་ཚོམ་ཟའོ། །འོན་ཏེ་དངོས་པོ་ངེས་པའི་མཐར་ཐུག་ན་ཡང་ཇི་ ༼༢༥༩༽ ལྟར་ཚད་མས་ཡུལ་དུ་བྱ་བར་མི་ནུས། དེས་ན་དེའི་བདག་ཉིད་ཡིན་པ་དང་མ་ཡིན་པ་མི་འགལ་བ་ཡང་མི་འཐད་དོ་ཞེས་རྟོག་ན། ཕྱོགས་ཕྱི་མ་ནི་ཁས་མི་ལེན་ཏེ། དང་པོ་ལ་ཡང་ཉེས་པ་དེ་མེད་དེ། །འཇུག་ཡུལ་ངེས་པ་མ་རྟོགས་པས། །ཚད་མའི་མཚན་ཉིད་མེད་ཀྱང་བློ། །འབྲེལ་བའི་རྩ་བ་ལ་བརྟེན་པས། །རྣམ་གཞན་དོགས་འགོག་ཡིད་ཆེས་རྒྱུ། །མཚན་ཉིད་གཞན་སྲིད་པ་བཀག་ནས་ངེས་པའི་རང་བཞིན་དུ་ཐ་སྙད་འདོགས་པ་ནི་ཐམས་ཅད་དུ་དཔྱོད་པའི་བྱེད་པ་ཡིན་ནོ། །བློ་འདིས་དངོས་པོ་ངེས་པར་མ་རྟོགས་པས་ཕྱི་རོལ་གྱི་ཡུལ་ངེས་པ་ལ་མི་འཇུག་པ་ན། དེ་ལ་ལོག་པའམ་ཡང་དག་པའི་ཤེས་པ་མ་ཡིན་པས། དངོས་པོ་ངེས་པ་དང་འབྲེལ་པ་ནི་མི་དཔྱད་དོ། །དེ་ལྟ་ན་ཡང་འབྲེལ་པའི་རྩ་བ་ཅན་དུ་གཞག་པའི་དགོས་པ་ནི་མཚན་ཉིད་ལ་ལོག་པར་མི་འཇུག་པར་གྲུབ་པ་ཡིན་ནོ། །དེ་ལ་ཡང་མཚན་ཉིད་ཀྱི་འབྲེལ་པའི་དབང་གིས་ཕྱིན་ཅི་མ་ལོག་པར་གནས་ན། མཚན་ཉིད་ཀྱི་འབྲེལ་པ་དེ་ཉིད་ལ་ཅི་ལྟར་ཡིད་ཆེས། དེས་ན་རྩ་བ་མ་གྲུབ་པའི་བློ་འདི་གཞན་དུ་དོགས་པ་སྤོང་བའི་རྒྱུ་མ་ཡིན་ནོ། །དེ་དཔྱོད་པ་ཉིད་ལས་ངེས་ན་ཡང་ཕན་ཚུན་བརྟེན་པར་ཐལ་ལོ་ཞེ་ན། མི་ཐལ་ཏེ། དོན་གྱི་རང་གི་འབྲེལ་པའི་རང་བཞིན་དཔྱོད་པ་ལ་བསྟན་པས་ངེས་ཀྱི། དཔྱོད་པའི་རྟོགས་པ་ཙམ་ཡིད་ཆེས་པའི་གནས་སུ་བྱས་ནས་འབྲེལ་པ་ངེས་ལ།

དེས་ཀྱང་དཔྱོད་པ་མ་འཁྱར་བར་ངེས་པ་ནི་མ་ཡིན་པའི་ཕྱིར་རོ། །དེ་ཉིད་ཀྱི་ཕྱིར་འབྲེལ་བའི་མཚན་ཉིད་ཀྱི་རྩ་བ་ཡིད་དཔྱོད་ཀྱི་ངེས་པ་དང་ཁྱད་པར་མེད་པ་ཡང་མ་ཡིན་ནོ། །དངོས་པོ་བེམས་པོས་རང་གི་རང་བཞིན་འབྲེལ་པ་ཉིད་དེ་ཅི་ལྟར་བློ་ལ་སྟོན་ཅེ་ན། སྔོན་པོར་ཡུལ་དུ་བྱས་པ་ ༼༢༦༠༽ ལ་སྔོན་པོ་མ་ཡིན་པའི་རང་བཞིན་དུ་ཤེས་པར་འདོད་དམ། དེ་དང་མ་བྲལ་བར་ཤེས་པར་འདོད་ཀྱང༌། དེ་ལྟར་མི་ནུས་པས་ན་རང་གི་ཆོས་ཉིད་དེ་འདྲ་བར་དངོས་པོས་བསྟན་པ་ཡིན་ནོ། །དཔྱོད་པས་དོན་དེ་དེ་ལྟར་བརྟགས་པ་ནི་མ་ཡིན་ཏེ། ཆོས་ཉིད་དུ་དངོས་པོའི་ནུས་པས་བསྒྲུབས་པའི་ཕྱིར་རོ། །དེས་ན་བེམས་པོ་རྟོགས་པ་ལ་མ་ལྟོས་པར་རང་གསལ་བ་མ་ཡིན་ཡང༌། དངོས་པོའི་ནུས་པས་རྟོགས་པ་ལ་དེ་ལྟར་གསལ་བ་ཡིན་ནོ། །འདིར་ཕྱི་རོལ་གྱི་དངོས་པོ་སོ་སོར་ངེས་པའི་ནུས་པ་ཡང་མི་འདོད་ཀྱི། རྣམ་པའི་མཚན་ཉིད་ངེས་པའི་ཆེ་བ་དེ་འདྲ་བས་སོ། །དེ་ལྟ་ཡིན་པ་ཡང་རྟོགས་པ་ཉིད་ཀྱིས་གྲུབ་ཀྱི་འཐད་པ་ལ་ལྟོས་པ་ནི་མ་ཡིན་ནོ། །དེ་ཡང་རང་རིག་པའི་མངོན་སུམ་ཁོ་ནའོ། །རང་དེ་ལྟར་རྟོགས་པ་ཙམ་ལ་ནི་འཐད་པ་ཡང་དོན་མེད་པས་ཐུག་པ་མེད་པ་ཡང་མ་ཡིན་ནོ། །དེས་ན་ཚད་མའི་ཡུལ་མ་ཡིན་པའི་འབྲེལ་པ་ཡང་དཔྱོད་པས་ཡིད་ཆེས་པར་བྱ་བ་ཡིན་ནོ་ཞེས་གྲུབ་བོ། །དེའི་བདག་ཉིད་ཡིན་ན་དམ་བཅས་པའི་དོན་རྟགས་སུ་འགྱུར་བར་དོགས་པ་སྤང་བའི་དོན་དུ་1$0000300མ་ཡིན་ཏེ་1$0000270ཞེས་བྱ་བའོ། །འདིའི་དོན་ནི་ཚད་མའི་ཡུལ་ཐ་མི་དད་པས་དེའི་བདག་ཉིད་ཡིན་ཡང༌། ཐ་དད་པ་ནི་གཟུང་བ་ལ་སྣང་བའི་ཕྱིར་རོ། །དེས་ན་བྱས་པར་རྣམ་པར་རྟོག་པ། བྱས་པ་ཉིད་དུ་བརྟགས་པ་དངོས་སུ་འཛིན་པས་ནི། བྱས་པ་ཚད་མའི་ཡུལ་དུ་བྱེད་ལ། མི་རྟག་པ་ལ་ཡང་དེ་བཞིན་ནོ། །དེས་ན་བཟུང་བ་ཐ་དད་པས་དམ་བཅའ་བ་རྟགས་མ་ཡིན་ནོ། །དོན་དེ་ཉིད་ལུང་དང་སྦྱོར་བ1$0000300་ནི་དེ་སྐད་དུ་ཡང་1$0000270ཞེས་བྱ་བའོ། །ཚད་མའི་ཡུལ་དང་གཟུང་བའི་ཡུལ་ཐ་དད་པར་མ་རྟོགས་ནས།

བྱས་པར་རྟོག་པའི་གཟུང་ཡུལ་མི་རྟག་པ་ལས་ ༼༢༦༡༽ ཐ་དད་པར་བརྟགས་པ་ཡིན་ན། ཚད་མའི་ཡུལ་ཡང་དེ་ཉིད་ཡིན་པས་གཏན་ཚིགས་ཚད་མས་མ་གྲུབ་པ་ཀུན་བརྟགས་པ་ཙམ་ལས་ཅི་ལྟར་མི་རྟག་པ་ཐོབ་སྙམ་ན། བཟུང་བ་བརྟགས་ཀྱང་བྱས་པ་རྟོགས་པའི་ཚད་མའི་ཡུལ་ཡོད་པས་གོ་བྱེད་དུ་འཐད་དོ་ཞེས་སྟོན་པ་ནི། 1$0000300ཆོས་དང་ཆོས་ཅན་ཉིད་དུ་ཐ་དད་པ་1$0000270ཞེས་བྱ་བའོ། །ཐ་དད་པ་ཉིད་གཟུང་བའི་ཡུལ་ནི་བློས་གཞག་པ་དངོས་པོ་མ་ཡིན་པ་ཡིན་གྱི། 1$0000300དོན་ཀྱང་1$0000270ཞེས་བྱ་བ་ཚད་མའི་ཡུལ་ཡང་བློས་གཞག་པ་ནི་མ་ཡིན་ནོ། །གལ་ཏེ་ཚད་མའི་ཡུལ་དུ་མ་གྱུར་པའི་གཟུང་ཡུལ་དེ་ཅི་འདྲ་བ་ཞིག་ཡིན་ན། ཚད་མའི་ཡུལ་ཡོད་ཀྱང་དེ་མེད་པར་འཐད། རྣམ་པར་རྟོག་པས་ཀྱང་ཚད་མའི་ཡུལ་ཉིད་དངོས་སུ་རྟོགས་པས། ཇི་ལྟར་རྟོགས་པ་བཞིན་མེད་ན་ཚད་མའི་ཡུལ་ཉིད་ཀྱང་མེད་པར་རིགས་སོ་སྙམ་ན། 1$0000300བློའི་བྱེ་བྲག་རང་དགའ་བ་རྣམས་ནི་1$0000270ཞེས་སྨྲོས་སོ། །དོན་ནི། དོན་གྱི་གཞན་དབང་མ་ཡིན་པའི་བློ་དོན་ལས་དངོས་སུ་མ་སྐྱེས་པ་རྣམས་ནི་དོན་ལ་མི་རྟེན་པ་སྟེ། ཐོབ་པར་བྱ་བ་ཚད་མའི་ཡུལ་དུ་འགྱུར་བའི་དོན་ཇི་ལྟ་བའི་རྣམ་པའི་རྗེས་སུ་མི་འཇུག་པའི་ཕྱིར་རོ། །དེས་ན་ཚད་མའི་ཡུལ་དང་སྣང་བའི་ཡུལ་ཐ་དད་དོ། །དེས་ན་བྱས་པར་རྣམ་པར་རྟོག་པའི་ཚད་མའི་ཡུལ་ཉིད་རྟགས་ཡིན་ལ། དེ་ལ་ནི་དེའི་བདག་ཉིད་ཡོད་པས་བྱས་པ་ངེས་པའི་ཤེས་པས་བསྐྱེད་པའི་མི་རྟག་པར་ངེས་པ་མི་སླུ་བར་འཐད་ཅིང༌། གཟུང་བ་ཐ་དད་པས་དམ་བཅས་པ་རྟགས་སུ་ཐལ་བ་ཡང་མེད་དོ། །གཟུང་བ་ནི་རྟགས་མ་ཡིན་ཏེ། 1$0000300དེ་དག་གིས་བརྟགས་པའི་ཡུལ་གྱི་1$0000270མི་རྟག་པ་1$0000300གོ་ན་ནི།1$0000270 1$0000300དེ་མི་འཐོབ་པར་1$0000270ཐལ་བའི་ཕྱིར་རོ། །དེ་ལ་ཚིགས་སུ་བཅད་པ་དང་པོས་ནི་ཚད་མའི་ཡུལ་ཐ་མི་དད་པར་བསྟན་ཏོ། ། ༼༢༦༢༽ གཉིས་པས་ནི་གཟུང་ཡུལ་ཐ་དད་པར་བསྟན་ཏོ། །གསུམ་པས་ནི་དེ་གཉིས་ཀྱིས་བརྒལ་བ་སྤང་བ་འགྲུབ་པ་བསྟན་ཏོ། །མི་དམིགས་པ་འདི་ལ་1$0000300འཁྲུལ་པ་མེད་པའི་ཕྱིར་རོ་1$0000270ཡན་ཆོད་ཀྱིས་མི་དམིགས་པ་མེད་པའི་ཐ་སྙད་ལ་མི་འཁྲུལ་པར་བསྟན་ནས།

1$0000300ཅི་སྟེ་མི་འགྲུབ་1$0000270ཡན་ཆོད་ཀྱིས་མེད་པ་ཉིད་བསྒྲུབ་བྱར་མི་འཐད་པ་བསྟན་ཏོ། །དེ་ནས་1$0000300གང་གི་ཚེ་1$0000270ཞེས་བྱ་བ་ལ་སོགས་པས་ཐ་སྙད་བསྒྲུབ་བྱ་ཡིན་པ་ལ་མི་འཐད་པ་མེད་པར་བསྟན་ཏོ། །དེ་ལ་འདིར་འདི་བསམ་པར་བྱ་སྟེ། མེད་པ་ཉིད་འདིའི་བསྒྲུབ་བྱ་མ་ཡིན་ལ་ཐ་སྙད་བསྒྲུབ་བྱ་ཡིན་ནོ་ཞེས་བྱ་བའི་དོན་ཅི་ཡིན་སྙམ་ན། སློབ་དཔོན་ཆོས་མཆོག་ན་རེ། མེད་པར་ངེས་པ་སྔར་མ་སྐྱེས་ཀྱང་མེད་པ་མ་ཡིན་པའི་སྒྲོ་འདོགས་བཅད་ཟིན་པ་ལ་འཇུག་པའི་ཕྱིར་དང༌། མངོན་སུམ་གྱི་བྱེད་པའི་རྗེས་སུ་འབྲང་པར་རྟོགས་པའི་ཕྱིར། མེད་པའི་དོན་སྔར་མ་ངེས་པ་ངེས་པའི་བློ་འདི་ཉིད་ལ་ཐ་སྙད་ཀྱི་སྒྲུབ་བྱེད་དུ་བརྗོད་དོ་ཞེའོ། །བྲམ་ཟེ་ཆེན་པོ་ན་རེ་ནི་མེད་པའི་རྣམ་པ་སྒྲོ་འདོགས་པའི་ཤེས་པ་འདིའི་གཞལ་བྱ་ནི་གཞན་ཡོད་པ་ནོ་ཁར་ཟད་ལ། དེ་ཡང་མངོན་སུམ་གྱིས་རྟོགས་ཟིན་བཞིན་དུ། གཞལ་བྱ་དེ་ཉིད་ལ་འཛིན་པའི་རྣམ་པ་མི་འདྲ་བ། མེད་པར་རྣམ་པ་སྒྲོ་འདོགས་པས་འཇུག་པ་ནི། གཞལ་བྱ་དེ་ཉིད་ལ་ཐ་སྙད་གསལ་བའི་བློ་པས་ཐ་སྙད་སྒྲུབ་པའི་ཚད་མ་ཡིན་ནོ་ཞེས་འཆད་དོ། །བདག་ཅག་གི་ནི་འདི་ལྟར་རྟོགས་ཏེ། སློབ་དཔོན་ཆོས་མཆོག་ལྟར་ན་མེད་པ་ཉིད་གཞལ་བྱ་གྲུབ་པར་བྱས་ནས། མེད་པའི་དོན་མངོན་སུམ་གྱིས་ངེས་པ་དང༌། ཐ་སྙད་སྣང་བ་མི་དམིགས་པས་ངེས་པར་འདོད་ ༼༢༦༣༽ པ་ནི། མེད་པ་ལ་རྒྱུ་འགོག་པའི་རིགས་པ་མཚུངས་པ་ལ་སོགས་པས་སུན་དབྱུང་བ་མི་འཐད་པར་སླའོ། །བྲམ་ཟེ་ཆེན་པོ་ལྟར་དོན་གཞན་ཡོད་པ་མེད་པར་སྒྲོ་འདོགས་པའི་རྣམ་པར་རྟོག་པའི་གཞལ་བྱར་བྱེ་ན་ཡང༌། གཞལ་བྱ་དེ་མངོན་སུམ་གྱིས་གྲུབ་ན་མེད་པའི་རྣམ་པར་རྟོག་པ་བཅད་པའི་ཡུལ་ཅན་དུ་ཐལ་ལོ། །འོན་ཏེ་གཞལ་བྱ་དེ་ཉིད་ལ་འཛིན་པའི་རྣམ་པ་གཞན་གྱིས་འཇུག་པས་བཅད་པའི་ཡུལ་ཅན་མ་ཡིན་ནོ། །འོ་ན་རྟོག་མེད་ཀྱི་གཏན་ལ་ཕབ་པ་ལ་ཡང་རྣམ་པར་རྟོག་པ་ཚད་མ་གཞན་དུ་ཐལ་བ་དང༌།

ཡིད་མ་བདེ་བའི་རྣམ་པས་ངེས་པར་བྱས་པ་ལ། ཡང་བདེ་བ་ལ་སོགས་པ་རྣམ་པ་གཞན་གྱིས་འཇུག་པའི་བློ་ཚད་མར་ཐལ་བ་སྤང་དཀའོ། །གལ་ཏེ་ཁྱབ་བྱེད་མི་དམིགས་པ་ལ་སོགས་པ་ལ་དེ་ཉིད་ཀྱིས་འདོད་པ་ལྟར། མེད་པར་སྒྲོ་གདགས་པར་བྱ་བའི་གཞན་ཉིད། མངོན་སུམ་གྱི་ཡུལ་དང༌། མེད་པར་རྣམ་པར་རྟོག་པའི་ཚད་མའི་ཡུལ་དག ལྡོག་པས་བྱས་པའི་ཐ་དད་པ་ཡོད་པས་དེ་ལྟར་མི་ཐལ་ན་ཡང་དོན་སྒྲུབ་པ་ཉིད་དུ་ཐལ་ཏེ་སྔར་མེད་པའི་གཞལ་བྱའི་ཆ་རྟོགས་པའི་ཕྱིར་ན་ཁྱབ་བྱེད་མི་དམིགས་པ་ལ་སོགས་པ་ཉིད་བཞིན་ནོ། །གཞན་ཡང༌། འདིས་ནི་དངོས་པོ་ལ་དངོས་པོའི་ཆ། །ཁས་བླངས་མེད་ཅན་དགག་པ་ནི། །སྒྲུབ་བྱེད་སྔ་མ་དག་གིས་ནི། །མ་ཡིན་དགག་པ་སྒྲུབ་པར་བྱེད། །ཅེས་བྱ་བས་མི་དམིགས་པའི་གཏན་ཚིགས་མེད་པའི་དོན་སྒྲུབ་པས་ན་མེད་པར་དགག་པ་ཙམ་སྒྲུབ་ལ། རང་བཞིན་དང་འབྲས་བུ་གཉིས་ནི་རྣམ་པར་བཅད་པའི་དོན་གཞན་སྒྲུབ་པས་མ་ཡིན་པར་དགག་པ་བསྒྲུབ་པར་བཤད་པ་ཡང་མི་འཐད་དེ། མེད་པར་ངེས་པའི་བློའི་གཞལ་བྱ་ཡང་ཐམས་ཅད་དུ་དོན་གཞན་ཡིན་པས་མ་ ༼༢༦༤༽ ཡིན་པར་དགག་པར་འགྱུར་བའི་ཕྱིར་དང༌། དགག་པའི་དོན་སྒྲོ་བཏགས་པ་ནི་གཞལ་བྱ་མ་ཡིན་པའི་ཕྱིར་རོ། །གཞན་ཡང་དེ་ལྟར་ན་དོན་གཞན་མེད་ན་དགག་པ་རྟོགས་པའི་བློ་ཚད་མ་མ་ཡིན་པར་ཐལ་ཏེ། མི་སླུ་བའི་ཡུལ་ནི་དོན་གཞན་གྲུབ་པ་ཁོ་ནར་ཁས་བླངས་པས་སོ། །དེ་ལྟ་ན་དབང་ཕྱུག་དང་བདག་དང་གཙོ་བོ་ལ་སོགས་པ་དག་ནི་དངོས་པོར་མེད་དེ། རིམ་དང་ཅིག་ཅར་དོན་བྱེད་པ་མེད་པའི་ཕྱིར་ཞེས་བྱ་བ་ལས་དགག་པ་ངེས་པའི་བློ་ཡང་ཚད་མ་མ་ཡིན་པར་འགྱུར་ན་དེའང་མི་འཐད་དེ། མི་སླུ་བ་ཡོད་པའི་ཕྱིར་ཚད་མར་འཐད་པ་དང༌། སློབ་དཔོན་གྱིས་ཀྱང་དངོས་པོའི་ཡུལ་ཅན་ཉིད་ནི་ཚད་མ་མ་ཡིན་ཏེ། ཚད་མའི་མཚན་ཉིད་ནི་མི་སླུ་བ་ཡིན་པའི་ཕྱིར་རོ། །དེ་ནི་གལ་ཏེ་རང་གི་ཡུལ་ལ་གནོད་པ་མེད་ན་ཡོད་པ་དང་མེད་པ་ལ་དེའི་ངོ་བོར་འཇོག་པ་ཡིན་ནོ་ཞེས་འདི་ཉིད་ཀྱི་གཞན་དོན་གྱི་ལེའུར་འཆད་པར་འགྱུར་བ་དང༌།

རྣམ་འགྲེལ་དུ་མ་དགག་པ་སྒྲུབ་པ་ལ་གཞི་དངོས་པོར་འགྱུར་བ་བཀག་པ་ཉེས་པ་མ་ཡིན་པར་གསུངས་པའི་ཕྱིར་ཏེ། དཔེར་ན་མཁའ་སོགས་གཞན་དག་གིས། །སྔོན་མེད་རང་བཞིན་བསྐྱེད་མེད་མིན། །ཅིག་ཅར་སྒྲ་སོགས་རྒྱུན་མིན་ཕྱིར། །ཞེས་བཤད་པ་ལ་སུན་འབྱིན་པ། དེ་བཞིན་མཁའ་སོགས་ཆོས་ཅན་གྱི། །ངོ་བོ་དངོས་མེད་ཞེས་རྗོད་བཞིན། །དེ་ལྟར་འདོད་པའི་བསྒྲུབ་བྱ་ལ། །གནོད་པ་ཅི་ཡང་མེད་པ་ཉིད། །འདིས་ནི་གཉི་ག་བསྒྲུབ་བྱ་ཉིད། །ཡིན་ན་ཆོས་ཅན་ལ་གནོད་གང༌། །བསྒྲུབ་པར་བྱ་བའི་ཆོས་འགོག་པས། །དེ་ལ་གནོད་ཅེས་བསྟན་པ་ཡིན། །ཞེས་གསུངས་པ་ལྟ་བུའོ། །དེས་ན་འདི་ལ་སློབ་དཔོན་འདི་ལྟར་བཞེད་པ་ཡིན་ཏེ། ཐམས་ཅད་དུ་གཞལ་བྱ་ནི་ཡོད་པའི་ 

༼༢༦༥༽ རང་བཞིན་ཁོ་ན་ཡིན་ཏེ། སྒྲ་དོན་སྙོན་པ་མེད་རྣམས་ཀྱིས། །ཡོད་མེད་ཕྱོགས་ཀྱི་བྱེ་བྲག་གིས། །དངོས་པོ་ཉིད་ནི་དཔྱད་བྱ་སྟེ། །དེ་ལས་འབྲས་བྱུང་རག་ལས་ཕྱིར། །དོན་བྱེད་ནུས་པ་མ་ཡིན་ལ། །དེ་འདོད་བརྟག་པས་ཅི་ཞིག་བྱ། །མ་ནིང་གཟུགས་བཟང་མི་བཟང་ཞེས། །འདོད་ལྡན་རྣམས་ཀྱིས་བརྟགས་ཅི་ཕན། །ཞེས་གསུངས་པ་ཡིན་ནོ། །དེས་ན་ཡོད་པའི་མཚན་ཉིད་དེ་ལ་ཚད་མ་གཉིས་འཇུག་པར་སྲིད་པ་ཡིན་ཏེ། གཞལ་བྱ་དེ་སྒྲུབ་པ་དང༌། དེ་ཉིད་སེལ་པའོ། །དང་པོ་ནི་རང་བཞིན་དང་འབྲས་བུ་ཡིན་ལ། །གཉིས་པ་ནི་མི་དམིགས་པའོ། །དང་པོའི་གཞལ་བྱར་བྱ་བ་ནི་དེ་ཉིད་ཡིན་པ་ལ་རྩོད་པ་མེད་དོ། །གཉིས་པའི་ཡང་དེ་ཉིད་ཡིན་ཏེ། དེ་གྲུབ་ན་ཚད་མའི་མི་ལ་གནོད་པས་མི་སླུ་བ་ཉིད་དེ་ལ་ལྟོས་ཏེ་གནས་པའི་ཕྱིར་རོ། །དེ་ལྟ་ན་ཡང་གཞལ་བྱ་སྒྲུབ་པའི་ཚད་མ་ལ་གཞལ་བྱ་མེད་ན་མི་སླུ་བ་ལྡོག་པ་ལྟར་གཞལ་བྱ་སེལ་བའི་ཚད་མ་ལ་མི་སླུ་བ་ཉིད་གཞལ་བྱ་གྲུབ་ན་ལྡོག་གོ །དེ་ལྟར་ན་གཞལ་བྱ་སེལ་བའི་ཚད་མ་ལ་ནི་དེ་ཁོ་ནར་གཞལ་བྱ་རྣམ་པར་གནས་པ་མེད་པས་གཞལ་བྱ་མེད་པར་ཚད་མ་ཡིན་ལ། ཅིག་ཤོས་ནི་གཞལ་བྱ་ཡོད་པའི་ཚད་མ་ཡིན་ནོ། །འོ་ན་སློབ་དཔོན་ཆོས་ཀྱི་གྲགས་པས་མེད་པ་ཉིད་གཞལ་བྱར་བཤད་པ་མི་འགལ་ལམ་ཞེ་ན། དེ་ནི་གཞལ་བྱ་མེད་པ་ཉིད་འདིའི་གཞལ་བྱར་བརྟགས་པ་ཡིན་གྱི། མེད་པ་གཞལ་བྱའི་མཚན་ཉིད་དུ་གྲུབ་པ་ནི་མ་ཡིན་ཏེ། དཔེར་ན་ཆོས་ཐམས་ཅད་བཀག་པ་ཉིད་ལ་ཆོས་སུ་བརྟགས་ནས་བརྗོད་པ་བཞིན་ནོ། །དེ་ལྟར་ནི་རྣམ་ངེས་འདི་ཉིད་དུ་མེད་པ་ལ་ནི་ཆོས་འགའ་ཡང་མེད་དོ་ཞེས་རྒོལ་བ་ལ། ལན་དུ་ཆོས་དང་བྲལ་བ་ཉིད་འདིའི་ཆོས་མ་ཡིན་ ༼༢༦༦༽ ནམ་ཞེས་གསུངས་པ་ཡིན་ནོ། །ཆོས་ཐམས་ཅད་བཀག་པ་ལ་ཐ་སྙད་ཀྱི་ཡུལ་དུ་ཆོས་ཞེས་རྣམ་པར་བཞག་ནས། །གཞན་ཁོང་དུ་ཆུད་པར་བྱེད་པ་ལྟར། གཞལ་བྱ་ཐམས་ཅད་བཀག་པ་ཉིད་ལ་གཞལ་བྱ་ཞེས་ཐ་སྙད་ཀྱི་ལམ་དུ་བསྟན་ནས། དགག་པའི་རྗེས་སུ་དཔག་པ་གཞལ་བྱ་མཐའ་དག་འགོག་པ་དེ་ནི་མི་སླུ་བ་དང་ལྡན་པར་གཞན་ལ་གོ་བར་བྱེད་པ་ཡིན་ནོ། །འདིའི་མི་སླུ་བ་ཉིད་གཞལ་བྱ་གྲུབ་ན་ལྡོག་པས་གཞལ་བྱ་མ་གྲུབ་པ་ཉིད་འདིའི་མི་སླུ་བའི་ཡུལ་གྱི་གཞལ་བྱ་ཡིན་ནོ་ཞེས་ཐ་སྙད་དུ་བྱས་པ་ནི་རིགས་པ་ཁོ་ནའོ། །དེའི་ཕྱིར་གཞལ་བྱ་གཉིས་ཕྱིར་ཚད་མ་གཉིས། །ཞེས་བྱ་བ་ལ་སོགས་པས།

གཞལ་བྱའི་དབྱེ་བ་ཚད་མའི་དབྱེ་བ་ངེས་པར་བཤད་པ་མི་འགལ་ཏེ། གཞལ་བྱ་མེད་པ་ཉིད་གཞལ་བྱར་ཐ་སྙད་དུ་བྱས་ནས་གཞལ་བྱ་འགའ་ཞིག་བཟློག་པ་མངོན་སུམ་ལས་ཡིན་ན། གཞལ་བྱ་མེད་པ་དེ་མངོན་སུམ་དུ་གྱུར་པ་དང༌། རྟགས་ལས་ཡིན་ན། ལྐོག་ཏུ་གྱུར་པ་རྣམ་པར་བཞག་ནས་ཚད་མའི་གྲངས་ངེས་པ་འཇོག་པའི་ཕྱིར་རོ། །དེ་ལྟར་དོན་འདི་ལ་ཐེ་ཚོམ་མེད་པ་ཉིད་དོ། །འོན་ཀྱང་ཕྱོགས་གསུམ་པོ་འདི་ལས་སློབ་དཔོན་ཆོས་མཆོག་མེད་པ་ཉིད་རང་རྒྱུད་དུ་གཞལ་བྱར་འདོད་པ་ཞོག་སྟེ། བྲམ་ཟེ་ཆེན་པོ་དགག་བྱ་ལས་གཞན་དུ་གྱུར་པའི་ཡོད་པ་གཞལ་བྱར་འདོད་པ་དང༌། ཁོ་བོ་ཅག་དགག་བྱ་ཡོད་པའི་རང་བཞིན་གཞལ་བྱར་འདོད་པའི་ཕྱོགས་གཉིས་ཀྱི་ལུགས་ཐུན་མོང་དུ་དོན་བཞིས་རྒྱ་ཆེར་གཏན་ལ་དབབ་བོ། །འདི་ལྟ་སྟེ། མེད་པའི་རང་བཞིན་དཔྱད་པ་དང༌། དེ་རྟོགས་པའི་བློའི་རང་བཞིན་དང༌། བློ་དེའི་གཞལ་བྱའི་རང་བཞིན་དང༌། གཞལ་བྱ་དེ་ལ་འཇུག་ ༼༢༦༧༽ པའི་ཚད་མའི་རྣམ་པར་དབྱེ་བ་དཔྱད་པའོ། །དང་པོ་ནི་གཉིས་ཏེ། མེད་པའི་ཚད་མའི་གཞལ་བྱ་ཉིད་དུ་གྲུབ་པ་དགག་པ་དང༌། སྒྲོ་འདོགས་ཀྱི་ཡུལ་ཙམ་དུ་བསྒྲུབ་པའོ། །དང་པོ་ཡང་བཞིས་ངེས་པར་བྱ་སྟེ། རྒྱུ་འགོག་པའི་རིགས་པ་མཚུངས་པ་དང༌། མཐའ་བཞིར་མི་འཐད་པ་དང༌། རྣམ་གཞག་གི་ཡུལ་མ་གྲུབ་པ་དང༌། དངོས་པོ་འགོག་པའམ། དངོས་མེད་སྒྲུབ་པའི་རྣམ་གཞག་ཉེ་བར་སྟོན་པ་ཙམ་མི་འགལ་བའོ། །དང་པོ་རྒྱུ་འགོག་པའི་རིགས་པ་མཚུངས་པ་ནི་དཔེར་ན་འཇིག་པའི་རྒྱུས་མེད་པར་བྱེད་དོ་ཞེས་བྱ་བ་ནི། དངོས་པོ་མི་བྱེད་དོ་ཞེས་བྱ་བ་འགོག་པ་ཡིན་གྱི་མེད་པ་ཞེས་བྱ་བའི་ཡུལ་དུ་འཇོག་པ་ནི་མ་ཡིན་ཏེ། མེད་པ་ནི་ངོ་བོ་མ་གྲུབ་པས་སྔར་གྱི་རང་གི་གནས་སྐབས་དང༌། དངོས་པོ་གཞན་ལས་ཐ་དད་པར་མ་གྲུབ་པའི་ཕྱིར་དང༌། དེ་གཉིས་དང་ལྡན་པ་ཁོ་ན་ལ་རྒྱུའི་བྱེད་པ་སྲིད་པའི་ཕྱིར་རོ། །དེ་བཞིན་དུ་དངོས་པོ་མེད་པ་ཚད་མས་གཞལ་ལོ་ཞེས་བྱ་བ་ཡང་དངོས་པོ་མ་གཞལ་བའི་དོན་དུ་འགྱུར་ཏེ།

མེད་པ་ནི་ངོ་བོ་མེད་པས་བྱ་བར་འགལ་བའི་ཕྱིར་རོ། །གལ་ཏེ་ངོ་བོ་མེད་པ་ལ་འཇལ་བྱེད་སྲིད་ན། དེ་སྐྱེད་པའི་ནུས་པ་ཅི་སྟེ་མི་སྲིད། ཡུལ་མ་གྲུབ་པ་ལ་ནུས་པ་འགལ་ན་དེ་ལ་ཚད་མ་ཡང་འགལ་ལོ། །གཉིས་པ་མཐའ་བཞིར་མི་འཐད་པ་ནི། ཅི་མེད་པ་གཞལ་བྱ་ཡིན་ན་དགག་བྱའི་རང་བཞིན་དུའམ། དེ་ལས་བཟློག་པའི་རང་བཞིན་ནམ། གཉི་གའམ། གཉི་ག་མ་ཡིན་པའི་རང་བཞིན་དུ་གཞལ་བར་བྱ། དང་པོ་ལྟར་ན་མེད་པར་རྣམ་པར་གཞག་པ་དེ་དགག་བྱའི་རང་བཞིན་དུ་ ༼༢༦༨༽ ཚད་མས་ཡུལ་དུ་བྱེད་ན། དགག་བྱ་བསྒྲུབ་བྱར་ཐལ་བའི་ཕྱིར་རམ། དགག་བྱ་ཉིད་སྲིད་པ་དང་མི་སྲིད་པར་ངེས་པར་བྱ་བ་ཡིན་ན་ཡང་དེ་ཉིད་གཞལ་བྱར་ཐལ་བས་ཡོད་པའི་རང་བཞིན་གཞལ་བྱར་ཐལ་བའི་ཕྱིར་ཏེ། དགག་བྱ་ནི་ཡོད་པའི་རང་བཞིན་ཡིན་ནོ། །གཉིས་པ་ཡང་མི་རུང་སྟེ། བཟློག་པའི་རང་བཞིན་དུ་རྣམ་པར་གནས་པ་གྲུབ་པར་ཐལ་བའི་ཕྱིར་རོ། །དེ་ལྟ་ན་ནི་དགག་བྱ་དང་མ་འབྲེལ་པར་འགྱུར་བས་མ་འཁྲུལ་པའི་བློས་དགག་བྱ་དང་འབྲེལ་པར་ཇི་ལྟར་འཛིན། དེ་ལྟར་མ་བཟུང་ན་ཡང་དེ་མ་བཀག་པར་ཐལ་ཏེ། བུམ་པའི་དངོས་མེད་སྣམ་བུ་དང་འབྲེལ་པར་མ་རྟོགས་པས་ན། དེ་རྟོགས་པས་སྣམ་བུ་མི་འགོག་པ་ལྟ་བུ་བ་ཉིད་ཀྱང་མི་འགོག་པར་ཐལ་ལོ། །དེ་ལྟ་མ་ཡིན་ནི་དགག་བྱ་ལས་བཟློག་པ་རང་དབང་དུ་གྲུབ་པ་དེ་རྟོགས་པས་དགག་བྱ་འགོག་ན། དངོས་པོ་མཐའ་དག་དེ་བཞིན་དུ་བཀག་པར་ཡང་ཐལ་ལོ། །གཉི་གར་གཞལ་ན་ཡང་གཉི་ག་ཚད་མས་གྲུབ་པས་དགག་བྱ་ཡོད་པར་གྲུབ་པ་དང༌། མེད་པ་གཞན་དུ་ཐལ་བ་གཉི་གར་འགྱུར་རོ། །གཉི་ག་མ་ཡིན་པར་གཞལ་ན་ཡང་དགག་བྱ་དང་མ་འབྲེལ་པས་དགག་བྱ་བཀག་པ་མི་འགྲུབ་པར་ཐལ་ལོ། །གཞན་ཡང༌། གཉི་གར་འཇལ་བ་དང་གཉི་ག་མ་ཡིན་པར་འཇལ་བ་དག་ནི་འགལ་བ་འདུ་བར་ཐལ་བས་ཀྱང་གནོད་དོ། །གསུམ་པ་རྣམ་གཞག་གི་ཡུལ་མ་གྲུབ་པ་ནི། གལ་ཏེ་དངོས་པོ་བྱེད་པ་གཞལ་བྱར་བྱེད་ན། དགོས་པ་དོན་དུ་གཉེར་བས་དེ་ལ་ཚད་མ་ཆེད་དུ་སྐྱེད་པས་སམ།

རང་གི་ཡུལ་ཅན་གྱི་བློ་དངོས་པོའི་མཐུས་རང་བཞིན་དུ་གྲུབ་པས་ཡིན། གཉི་ག་ལྟར་ཡང་མ་ཡིན་ཏེ། འདོད་པའི་ ༼༢༦༩༽ འབྲས་བུའམ་ཚད་མ་སྐྱེད་པའི་ནུས་པ་མེད་པའི་ཕྱིར་ཏེ། ནུས་པ་ནི་དངོས་པོའི་མཚན་ཉིད་ཡིན་པས་སོ། །བཞི་པ་དངོས་པོ་འགོག་པའམ། དངོས་མེད་ཀྱི་རང་བཞིན་སྒྲུབ་པའི་རྣམ་གཞག་ཉེ་བར་སྟོན་པ་ཙམ་མི་འགལ་བ་ནི། གལ་ཏེ་མེད་པ་གཞལ་བྱ་མ་ཡིན་ན་དབང་ཕྱུག་མེད་དོ་ཞེས་དབང་ཕྱུག་བཀག་པའི་རང་བཞིན་དུ་འཇོག་པ་དང༌། མེད་པ་ནི་རང་གི་ངོ་བོ་མེད་པའོ་ཞེས་བྱ་བས་ངོ་བོ་མེད་པའི་རང་བཞིན་ལ་གནས་པར་སྟོན་པ་འགལ་ལོ་ཞེ་ན། དོན་གྱི་རང་བཞིན་རྣམ་གཞག་གི་ཡུལ་འགའ་ཞིག་བསྒྲུབ་པར་འདོད་ན་འགལ་བ་ཞིག་ན། འདིར་ནི་དེ་ལྟར་མ་ཡིན་ནོ། །འོ་ན་ཅི་ལྟར་ཞེ་ན། དབང་ཕྱུག་ལ་སོགས་པའི་དངོས་པོ་ཉིད་ལ་ཡོད་པ་དང་མེད་པར་སྒྲོ་འདོགས་པ་སྤང་བའི་དོན་དུ་དེ་ལྟར་རྣམ་པར་གཞག་པ་ནི་དངོས་པོ་ཉིད་གཞལ་བྱར་བྱེད་པའི་ཕྱིར་རོ། །མེད་པ་ནི་ངོ་བོ་མེད་པའོ་ཞེས་བྱ་བ་ཡང་རིགས་པ་ཉེ་བར་བསྟན་པས་མེད་པའི་བརྗོད་བྱ་ངོ་བོར་གྲུབ་པ་འགག་པ་ཡིན་ལ། དེ་ལྟར་ན་ཡང་དངོས་པོ་ཉིད་གཞལ་བྱར་གཞག་པ་ལས་མི་འདའ་སྟེ། །ངོ་བོ་ཡོད་པའམ་མེད་པར་དོགས་པ་སྤོང་བའི་ཚད་མས་ནི་དོགས་པའི་གཞི་གཞལ་བྱར་གཞག་པའི་ཕྱིར་རོ། །དེས་ན་མེད་པའི་སྒྲས་བརྗོད་ཀྱང་ཡོད་པའི་མཚན་ཉིད་གཞལ་བྱར་གྲུབ་བོ། །རིགས་པ་ཡང་འགལ་བ་དང་འབྲེལ་པ་ཙམ་སྟེ། དཔེར་ན་མི་འཇིག་པ་ནི་གནས་སྐབས་དུ་མ་དང་འབྲེལ་པར་འགལ་ལོ་ཞེས་སམ། རྟག་པ་ནི་གཞན་དུ་འགྱུར་བར་མི་འཐད་པའོ་ཞེས། །ཆོས་གཅིག་གྲུབ་ན་གཉིས་པ་མི་སྤོང་བ་དང༌། གཅིག་བཀག་ན་གཉིས་པ་ཁས་མི་བླང་པར་འགལ་བ་དང༌། འབྲེལ་པ་ཙམ་སྟོན་པར་ཟད་ཀྱི་ ༼༢༧༠༽ དོན་འགའ་ཞིག་གཅིག་ཏུ་ཡོངས་སུ་བཟུང་བ་ནི་མེད་པ་བཞིན་ནོ། །དེས་ན་དབང་ཕྱུག་མེད་དེ་ཞེས་བྱ་བ་ཡང༌། རྟག་པ་གཅིག་པུ་དང༌། མཐུ་ཐོགས་པ་མེད་པ་དག་ནི། གཅིག་བཟུང་པས་གཉིས་པ་སྤང་བའི་ཕྱིར་འགལ་བ་ཙམ་བསྟན་པའོ། །མེད་པ་རང་བཞིན་མེད་དོ་ཞེས་བྱ་བ་ཡང༌།

རང་བཞིན་འགར་གྲུབ་ན་དགག་བྱ་ལ་མི་གནོད་པ་དང༌། དགག་བྱ་ཁས་ལེན་ན་དེ་མེད་པ་མི་འཐད་པ་དང༌། ཁས་མ་བླངས་ན་རང་བཞིན་དུ་བརྟག་པ་དོན་མེད་པས། མེད་པས་རང་བཞིན་དུ་བརྟགས་པ་འགོག་པ་ཉིད་དོ། །དེ་ལྟར་མེད་པ་ཚད་མའི་གཞལ་བྱ་ཉིད་དུ་གྲུབ་པ་དགག་པའོ། །སྒྲོ་འདོགས་ཀྱི་ཡུལ་ཙམ་དུ་གྲུབ་པ་ནི། མེད་པ་ཞེས་བྱ་བ་ནི་དངོས་པོ་འཛིན་པའི་བློས་བརྟགས་པ་སྟེ། དཔེར་ན་ཁ་དོག་འཛིན་པའི་བློས་དབྱིབས་བརྟགས་པ་བཞིན་ནོ། །དགག་པའི་དོན་དུ་བཟུང་བ་བུམ་པ་གཏན་མེད་པ་ནི་རང་རྒྱུད་དུ་དོན་འགར་ཡང་མ་གྲུབ་ལ། ས་ཕྱོགས་ལ་སོགས་པ་དངོས་པོ་ཉིད་ཀྱི་རང་བཞིན་ཡང་མ་ཡིན་ཏེ། རིམ་པ་བཞིན། ངོ་བོ་དང་ལྡན་པར་ཐལ་བ་དང༌། དངོས་པོ་འཛིན་པའི་མྱོང་བ་ལ་སྣང་བར་ཐལ་བའི་ཕྱིར་རོ། །དེས་ན་འདི་ནི་བརྟགས་པ་ཙམ་ཡིན་ནོ། །དེ་ཡང་དངོས་པོ་གཅིག་ལས་གཞན་ཐ་དད་པར་རྟོགས་པ་ན། དེ་ལ་ཟླ་བོ་མེད་པའི་རང་བཞིན་དུ་འཛིན་པ་ཡིན་ཏེ། རི་བོང་གི་རྭ་མེད་དོ་ཞེས་མེད་པ་ནི། རྭ་ཞེས་བྱ་བ་དངོས་པོའི་རྣམ་པ་ཉིད། ནུས་པའི་མཚན་ཉིད་ཀྱི་ཡོད་པ་ལས་གཞན་དུ་ངེས་པ་ན། རྭའི་རྣམ་པའི་ཆོས་སུ་བཟུང་བར་ཟད་ཀྱི། དངོས་པོའི་རྣམ་པ་མ་བཟུང་བར་རང་དབང་དུ་ཡུལ་དུ་གྱུར་པ་ནི་མ་ཡིན་ནོ། །དེས་ན་དེའི་དངོས་པོའི་རྣམ་པ་ཐ་དད་པར་འཛིན་པས་དེ་ལ་ ༼༢༧༡༽ བརྟགས་པ་ཡིན་ལ། དངོས་པོའི་རྣམ་པ་ཉིད་ཀྱང་བརྟགས་པའམ། དེ་ཁོ་ནར་གནས་པ་གང་ཡང་རུང་བ་སྲིད་དོ། །དེས་ན་མེད་པ་ནི་དངོས་པོ་སྣང་བའི་བློས་བརྟགས་པ་ཁོ་ནའོ། །མེད་པའི་རང་བཞིན་དཔྱད་པའོ། །དེ་འཛིན་པའི་ཤེས་པའི་རང་བཞིན་ཡང་གཉིས་ཏེ། ཤེས་པ་མེད་པར་རྟོགས་པའི་ཤེས་པ་དང༌། དོན་མེད་པར་རྟོགས་པའི་ཤེས་པའོ། །དང་པོ་ཡང་གཉིས་ཏེ། བདག་ཉིད་གཅིག་མེད་པར་རྟོགས་པ་དང༌། བདག་ཉིད་ཐ་དད་པ་མེད་པར་རྟོགས་པའོ། །འདིའི་དང་པོ་ནི་དཔེར་ན། ཕྱོགས་དག་པར་སྣང་བའི་ཤེས་པ་མྱོང་བ་ན། བུམ་པར་སྣང་བའི་ཤེས་པ་མེད་པར་རྟོགས་པ་ལྟ་བུ་སྟེ།

གལ་ཏེ་བུམ་པར་སྣང་བ་ཡོད་ན་ས་ཕྱོགས་སུ་སྣང་བ་འདིའི་བདག་ཉིད་དུ་འགྱུར་ཏེ། དོན་གཉིས་པོ་ཤེས་པ་གཅིག་ལ་འདྲེ་བར་ཁྱད་པར་མེད་པས་སོ། །དེའི་ཚེ་ནི་བུམ་པ་དང་བཅས་པར་སྣང་བ་དྲན་ཏེ། དེའང་ས་ཕྱོགས་སུ་སྣང་བའི་བདག་ཉིད་དུ་ངེས་པར་བྱས་ནས་ས་ཕྱོགས་སུ་སྣང་བ་དེ་ལས་ཐ་དད་པར་རྟོགས་པ་ན། མྱོང་བཞིན་པ་ས་ཕྱོགས་སུ་སྣང་བ་ལ་བུམ་པར་སྣང་བ་མེད་པར་སྒྲོ་འདོགས་ཤིང་དྲན་བཞིན་པའི་བུམ་པར་སྣང་བ་ལའང་འདི་མེད་པར་སྒྲོ་འདོགས་པ་ཡིན་ནོ། །དེ་ལ་དང་པོ་ནི་ཡོངས་སུ་བཅད་པ་ཡིན་ལ། གཉིས་པ་ནི་རྣམ་པར་བཅད་པ་ཡིན་ནོ། །དེ་ལྟ་ན་དགག་པ་ནི་ཐ་དད་དུ་རྟོགས་པའི་བློས་འཛིན་པ་ཡིན་ནོ། །དེ་ནི་ཤེས་པ་དེའི་བདག་ཉིད་འགོག་པའོ། ། ༼༢༧༢༽ འོ་ན་ཐ་དད་པ་ཅི་ལྟར་འགོག དཔེར་ན་གཟུགས་མཐོང་བའི་བློ་རིག་པ་ན་སྒྲ་རིག་མེད་པར་ངེས་པ་ལྟ་བུའོ། །དེར་ནི་གཟུགས་རིག་པ་ཐ་དད་པར་རྟོགས་ལ། སྒྲ་རིག་པ་དྲན་པས་རྟོགས་ཀྱང༌། གཟུགས་རིག་པའི་བདག་ཉིད་དུ་དྲན་པ་ནི་མ་ཡིན་ནོ། །དེས་ན་གཟུགས་རིག་པ་དེ་སྒྲ་རིག་པ་ལས་ཐ་དད་པར་ངེས་པས། གཟུགས་རིག་པའི་བདག་ཉིད་དུ་གྱུར་པའི་སྒྲ་རིག་པ་མེད་པར་ངེས་ཀྱང༌། བདག་ཉིད་ཐ་དད་པའི་སྒྲ་རིག་པ་ཇི་ལྟར་དགག འགོག་ན་ནི་མིག་གི་བློ་མྱོང་བས་དེ་ལས་ཐ་དད་པའི་ཤེས་པ་ཀུན་མེད་པར་རྟོགས་པར་ཡང་ཐལ་ལོ། །དེ་ལྟར་ན་ཐ་དད་པར་ཡོད་པར་རྟོགས་པས་གཞན་ཡོད་པ་དགག་པ་ཅི་ལྟར་འགྲུབ་པ་བརྗོད་དགོས་སོ་ཞེ་ན། མ་ཡིན་ཏེ། དེར་ཡང་གལ་ཏེ། སྒྲ་རིག་པ་ཡོད་ན་གདོན་མི་ཟ་བར་དྲན་པས་ངེས་པར་བྱ་བ་ཡིན་ཏེ། བརྒྱལ་བ་ལ་སོགས་པ་མ་ཡིན་པའི་གནས་སྐབས་སུ་ཡིད་ཉེ་བར་གཏོད་པ་ཡོད་ན། ངེས་པ་སྐྱེ་བ་ནི། རྣམ་པའི་ཁྱད་པར་ཅན་མྱོང་བ་ཙམ་གྱི་རྒྱུ་ཅན་ཡིན་པས། རྒྱུ་མ་ཚང་བ་མེད་པའི་ངེས་པ་གདོན་མི་ཟ་བར་འབྱུང་བའི་ཕྱིར་རོ། །དེས་ན་འདིར་ཡང་ཤེས་པ་དེའི་བདག་ཉིད་འགོག་པའི་རིགས་པ་མཚུངས་པས་སམ། ཤེས་བྱ་བུམ་པ་དང་ལྡན་པ་ཉིད་འགོག་པའི་རིགས་པ་མཚུངས་པས་སོ། །དང་པོ་ནི་ས་ཕྱོགས་སུ་བུམ་པ་འགོག་པ་ན་བུམ་པ་དམིགས་པ་མེད་པར་འགྲུབ་པ་ལ་ལྟོས་པར་ངེས་སོ། །དེའང་ཤེས་པ་གཅིག་ལ་འདྲེ་བར་ངེས་པས།

གལ་ཏེ་ས་ཕྱོགས་ཀྱི་ཤེས་པ་འདི་བུམ་པར་སྣང་བའི་བདག་ཉིད་མ་ཡིན་པར་ངེས་པས་དེ་ལས་གཞན་དུ་གྲུབ་ན། དེའི་ཚེ་དགག་བྱའི་དམིགས་པ་མེད་པར་གྲུབ་ཀྱང༌། བདག་ཉིད་མ་ཡིན་པར་བདག་ཉིད་དུ་ ༼༢༧༣༽ ཇི་ལྟར་ངེས། འབའ་ཞིག་མྱོང་བའི་ཕྱིར་རོ་ཞེ་ན། གཞན་དུ་མ་མྱོང་བ་ཉིད་དུ་མ་གྲུབ་པས་དེ་ཡང་མི་འགྲུབ་བོ། །དཔེར་ན་བདེ་བ་ཉིད་དུ་མྱོང་བའི་བདག་དང་བཅས་པ་དང༌། བདག་མེད་པའི་ཁྱད་པར་དུ་ནི་མ་ཡིན་ནོ་ཞེས་མི་ངེས་པ་ལྟར། ས་ཕྱོགས་སུ་སྣང་བ་ཉིད་དུ་མྱོང་གི བུམ་པར་སྣང་བར་ནི་མ་ཡིན་ནོ་ཞེས་བྱ་བར་ཡང་མི་འགྲུབ་བོ། །གལ་ཏེ་རྣམ་པ་དང་ལྡན་པའི་རང་བཞིན་མྱོང་བ་ཙམ་ནི་ཡིད་ཀྱི་ཉེ་བར་གཏོད་པ་ཡོད་ན་ངེས་པའི་རྒྱུ་མ་ཚང་བ་མེད་པར་མཐོང་བ་ཁོ་ནའོ། །དེས་ན་བུམ་པ་དང་བཅས་པར་སྣང་བ་མྱོང་ན་ནི་དེ་ལྟ་བུ་ཁོ་ནར་མི་ངེས་པ་མི་འཐད་དེ། ལྟོས་པར་བྱ་བ་མ་ཚང་བ་མེད་པའི་ཕྱིར་ཏེ། གང་ཞིག་གང་གི་ངོ་བོར་འགྱུར་བ་ཞེས་བྱ་བ་ལ་སོགས་པའི་རིགས་པ་ཡོད་པས་སོ། །བདག་ཡོད་པ་དང་མེད་པ་ལ་སོགས་པ་ནི་དེ་ལྟར་མ་ཡིན་ཏེ། རྣམ་པ་དང་ལྡན་པ་མ་ཡིན་པའི་ཕྱིར་རོ་ཞེ་ན། འོ་ན་འདིར་ཡང་མཚུངས་ཏེ། ས་ཕྱོགས་སུ་སྣང་བ་མྱོང་བའི་ངེས་པ་སྐྱེས་པ་ན། ཤེས་པ་དེ་འབའ་ཞིག་ཏུ་ངེས་པར་བྱ་བར་རྟོགས་པས། ངེས་པར་བྱ་བའི་རང་བཞིན་གཞན་མེད་པར་ངེས་པ་ན། ངོ་བོ་ཐ་དད་པ་དང་ཐ་མི་དད་པའི་བུམ་པར་སྣང་བ་ངེས་པའི་རྒྱུར་གྱུར་པ་བཀག་ལ་དེ་ལྟ་ན་ཡང་ཤེས་པ་དེ་ཉིད་ཀྱི་རྣམ་པའི་ཁྱད་པར་གཞན་དང༌། ཤེས་པ་གཞན་གྱི་རྣམ་པའི་ཁྱད་པར་བུམ་པར་སྣང་བ་ཡང་བཀག་པ་ན། བུམ་པའི་རང་བཞིན་དུ་སྣང་བ་མེད་པར་ངེས་པ་ལྟར། ཡུལ་གཞན་གྱི་ཤེས་པ་གཞན་ཡང་མེད་པར་གྲུབ་བོ། །དེ་ལྟར་ན་དེའི་བདག་ཉིད་འགོག་པའི་རིགས་པས་ཤེས་པ་གཞན་དགག་པ་འགྲུབ་བོ། ། ༼༢༧༤༽ ཡང་ན། དཔེར་ན་ཤེས་བྱ་བུམ་པ་ཉིད་ཡོད་ན་ས་ཕྱོགས་དང་རང་བཞིན་ཁྱད་པར་མེད་པས་ས་ཕྱོགས་སུ་སྣང་བའི་ཤེས་པ་ལ་རང་གི་རྣམ་པར་གཏོད་པའི་རྒྱུ་ནུས་པ་ཐོགས་མེད་ཡིན་པ་བཞིན་དུ།

ཚད་མའི་བློ་གཞན་ཡོད་ན། ཡོད་བཞིན་པའི་བློ་དང་རང་བཞིན་ཁྱད་པར་མེད་པས། ས་ཕྱོགས་སུ་སྣང་བར་ངེས་པ་ལ་རང་ངེས་པ་གཏོད་པའི་རྒྱུ་ནུས་པ་ཐོགས་པ་མེད་པ་ཡིན་ནོ། །དེས་ན་ས་ཕྱོགས་སུ་སྣང་བ་ཉིད་མྱོང་བས་བུམ་པར་སྣང་བ་མེད་པར་ངེས་པ་ན་བུམ་པ་མེད་པར་ངེས་པ་ལྟར། ཡོད་པའི་ཤེས་པ་དེ་ངེས་པ་ཉིད་རང་རིག་པས་མྱོང་བས། ཤེས་པ་གཞན་ངེས་པའི་རང་བཞིན་བཀག་པ་ན། ཤེས་པ་གཞན་དེ་མེད་པར་ཡང་གྲུབ་བོ། །དེ་ནི་ཤེས་བྱ་འགོག་པའི་རིགས་པ་མཚུངས་པས་ཤེས་པ་གཞན་དགག་པའོ། །འདི་ལ་རྩད་པ་ནི། དེ་ལྟར་ངེས་པར་བཀག་པས་ངེས་པར་བྱ་བ་མེད་པར་གྲུབ་ན། མངོན་སུམ་བཀག་པ་ཁོ་ན་སྣང་བ་མི་དམིགས་པ་ཡིན་ནོ་ཞེས་བརྗོད་པ་འགལ་ཏེ། ངེས་པ་མེད་པས་སྒྲ་རིག་པ་འགོག་པའམ། དུ་བ་ལས་མེ་དཔོག་པ་ན། ཕྱོགས་དེར་དུ་བ་ལས་ངེས་པའི་མེ་དང་ནུས་པ་མཚུངས་པ་ཅན་གཞན་ཡང་མེད་དེ། ཡོད་ན་རྗེས་དཔག་གིས་ངེས་པར་བྱ་བ་ལས་མ་ངེས་པའི་ཕྱིར་རོ་ཞེས་རྟོགས་པ་ཡང་སྣང་བ་མི་དམིགས་པ་ཡིན་པའི་ཕྱིར་རོ་ཞེ་ན། འདིར་ངེས་པ་བཀག་པ་དང༌། ངེས་པར་བྱ་བ་བཀག་པ་ནི་རྟོགས་པ་གཅིག་གི་ཡུལ་ཡིན་པས་རྟགས་དང་རྟགས་ཅན་ནི་མེད་དོ། །དེས་ན་སྣང་བ་མི་དམིགས་པར་ག་ལ་ཐལ། འོ་ན་དམིགས་པར་བྱེད་པ་དང་བྱ་བའང་དེ་བཞིན་ནོ་ཞེ་ན། དེའང་དེ་བཞིན་ཏེ་རྟགས་དང་རྟགས་ཅན་མ་ཡིན་ནོ། །འོ་ན་སྣང་བ་མི་དམིགས་པ་གང་དུ་ཡིན་ཞེ་ 

༼༢༧༥༽ ན། དམིགས་པར་བྱ་བ་བཀག་པའི་ཐ་སྙད་དུ་གྲུབ་ཀྱང་རུང་གི་ཡོད་པ་བཀག་པའི་ཐ་སྙད་མ་གྲུབ་པ་ལ་ཡིན་ནོ། །འོ་ན་ངེས་པར་བྱ་བ་བཀག་པ་ལས་དེའི་ཡོད་པ་འགོག་པ་སྣང་བ་མི་དམིགས་པར་འགྱུར་རོ་ཞེ་ན། ངེས་པར་བྱ་བ་ནི་དངོས་པོའི་ཆོས་མ་ཡིན་པས་དེ་བཀག་པ་ནི་དངོས་པོ་འགོག་པའི་རྟགས་མ་ཡིན་ནོ། །མྱོང་བར་བྱ་བ་ནི་དངོས་པོ་ཉིད་དུ་རྣམ་པར་བརྟག་སྟེ། མངོན་སུམ་གྱི་གཟུང་བ་དངོས་པོ་ལ་འཇུག་ལ། རྣམ་པར་རྟོག་པ་ནི་གཟུང་བ་བརྟགས་པ་ལ་འཇུག་པར་ཐམས་ཅད་འདོད་པས་སོ། །དེ་ལྟ་བུའི་བསྟན་བཅོས་ཀྱི་ཐ་སྙད་ལ་བལྟོས་ནས་དེ་ལྟར་རྣམ་པར་དབྱེར་ཟིན་ཀྱང་དོན་དམ་པར་ན་ནི་མྱོང་བར་བྱ་བ་ཡང་དངོས་པོའི་ཆོས་མ་ཡིན་ནོ། །དེ་ནི་ཤེས་པ་མེད་པ་ཉིད་རྟོགས་པར་བྱེད་པའོ། །དོན་མེད་པར་རྟོགས་པའི་ཤེས་པ་ལ་གཉིས་ཏེ། དེའི་བདག་ཉིད་མེད་པར་ཤེས་པ་དང༌། དོན་གཞན་མེད་པར་ཤེས་པའོ། །དང་པོ་ནི་བུམ་པ་སྣང་བ་ན། སྣམ་བུའི་བདག་ཉིད་ཡིན་པ་འགོག་པ་ནི་བུམ་པ་སྣམ་བུའི་བདག་ཉིད་ཡིན་ན། བུམ་པ་ཉིད་གཉི་གར་འགྱུར་བ་དྲན་ཏེ། གཉི་ག་ལས་ཐ་དད་པར་རྟོགས་པ་ཉིད་ཡིན་ནོ། །གཉིས་པ་ནི་ས་ཕྱོགས་འབའ་ཞིག་པ་དེ་བུམ་པ་དང་བཅས་པ་ལས་གཞན་དུ་ངེས་པ་ན། བུམ་པ་མེད་པར་ངེས་པ་ཡིན་ཏེ། བུམ་པ་ཡོད་ན་འབའ་ཞིག་པ་ཉིད་བུམ་པ་དང་བཅས་པ་ཡིན་པའི་ཕྱིར་རོ། །དེ་ནི་དོན་མེད་པར་ངེས་པའི་ཤེས་པའོ། །གསུམ་པ་གཞལ་བྱ་ཉིད་དཔྱད་པ་ནི། མེད་པ་རང་རྒྱུད་པ་དང༌། དགག་བྱ་ལས་གཞན་པའི་ཡོད་པ་ནི་སྔར་སུན་བྱུང་བར་ཟད་དོ། །བཞི་པ་ནི་ཁོ་བོ་ཅག་གིས་དགག་བྱ་ཡོད་པ་ཉིད་ཡིན་པར་སྔར་ ༼༢༧༦༽ བཤད་པ་བཞིན་ནོ། །དེའི་ཚད་མའི་རྣམ་པར་དབྱེ་བ་ཡང་གཞལ་བྱའི་ཡོད་པ་ཉིད་བཀག་པ་ནི་དོན་ངེས་པར་བྱས་པ་ཡིན་ལ། སྔར་ཞུགས་པའི་བརྡའི་ཡུལ་དང་རྒྱུ་མཚན་མི་འདྲ་བ་མེད་པར་བཀག་པའི་རང་བཞིན་ནི་ཐ་སྙད་ངེས་པའི་གཞལ་བྱ་ཡིན་ནོ། །གལ་ཏེ་དོན་མེད་པ་ཉིད་བསྒྲུབ་པར་རློམ་ཡང་ཐ་སྙད་དུ་བྱེད་པའི་ཤེས་པ་དེས་སྔར་གྱི་བརྡའི་ཡུལ་དང་མི་འདྲ་བའི་རང་བཞིན་མེད་པར་དགག་པ་སྔ་ན་མེད་པ་རྟོགས་པས་ཚད་མ་ཡིན་པའི་ཕྱིར།

ཐ་སྙད་དུ་བྱ་བ་སྒྲུབ་པར་ཞེན་པ་དང༌། གཞལ་བྱ་གཅིག་པས་ཐ་སྙད་བསྒྲུབ་པར་བཤད་དོ། །དེ་ནི་དོན་དཔྱད་པའོ། །ད་ནི་ཚིག་བཤད་པར་བྱའོ། །འདིར་མི་དམིགས་པ་ལས་དོན་མེད་པར་རྟོགས་པར་འདོད་པ་དག་འདི་སྙམ་དུ་དོན་གྱི་མེད་པ་ནི་མངོན་སུམ་གྱིས་མི་འགྲུབ་སྟེ། མངོན་སུམ་གྱི་དོན་གྱི་ནུས་པ་ལ་ལྟོས་པའི་ཕྱིར་དང༌། མེད་པ་ལ་དེ་མེད་པས་སོ། །དེ་སྐད་དུ་ཡང་ཆོས་ཀྱི་གྲགས་པ་ཉིད་ཀྱིས། མེད་ལ་དབང་སྐྱེས་བློ་མིན་ཏེ། །དོན་གྱི་ནུས་ལ་ལྟོས་ཕྱིར་རོ། །ཞེས་བཤད་པ་བཞིན་ནོ། །དེས་ན་འདི་ནི་མི་དམིགས་པ་ལས་རྟགས་སུ་ངེས་པར་བྱའོ་སྙམ་ན། དོགས་པ་དེ་ཉིད་ཡིན་ན་ཞེས་བྱ་བ་ཡན་ཆད་ཀྱིས་བསུ་ནས། ལན་དུ་དམིགས་པ་མེད་པ་ཡང་ཞེས་བྱ་བ་ལ་སོགས་པའོ། །འདིའི་དོན་ནི་དངོས་པོ་མེད་པ་ནུས་པས་སྟོང་པས་མངོན་སུམ་སྐྱེད་པར་མི་བྱེད་པ་དེའི་ཡུལ་མ་ཡིན་ན། ཤེས་པ་མེད་པ་ཡང་ནུས་པ་མེད་པས་མངོན་སུམ་གྱི་ཡུལ་མ་ཡིན་པས་རྟག་ཏུ་རྟགས་ལ་ལྟོས་པར་ཐལ་ལོ། །དེ་ལྟ་ན་མཐའ་ཐུག་པ་མེད་དོ་ཞེས་བྱ་བའོ། །འོན་ཏེ་ཤེས་པ་བཀག་པའི་མེད་པ་ནི་རང་འཛིན་པའི་མངོན་སུམ་གྱི་ཡུལ་དུ། ནུས་པ་ལ་མ་ལྟོས་པར་ ༼༢༧༧༽ རང་གི་ངོ་བོས་གྲུབ་ན། དོན་གྱི་མེད་པ་ལ་ཡང་དེ་བཞིན་དུ་འགྱུར་ཏེ། རིགས་པ་ཐུན་མོང་བའི་ཕྱིར་རོ་ཞེས་བཤད་པ་ནི། 1$0000300ཅི་སྟེ1$0000270་ནས་1$0000300དོན་མེད་དོའི་1$0000270བར་རོ། །གལ་ཏེ་ཤེས་པ་མེད་པ་ནི་ཤེས་པ་གཞན་དམིགས་པ་ལས་འགལ་ཟླའི་ཤེས་པ་མ་གྲུབ་པ་ཉིད་དུ་ངེས་པ་ཙམ་ཡིན་ཏེ། དེས་ན་རང་གི་ངོ་བོས་གཞལ་བྱ་མ་ཡིན་གྱི། འགལ་ཟླའི་ཤེས་པ་ཉིད་གཞལ་བྱ་ཡིན་པའི་ཕྱིར་དེ་ལ་ལྟོས་པའི་མི་སླུ་བ་དང་ལྡན་པ་ནི་མངོན་སུམ་ཉིད་ཡིན་ནོ་སྙམ་ན་དོན་ལ་ཡང་དེ་བཞིན་ནོ་ཞེས་སྟོན་པ་ནི། 1$0000300ཅི་སྟེ་གཞན་1$0000270ནས་1$0000300ཅི་སྟེ་མི་འགྲུབ་1$0000270ཀྱི་བར་རོ། །འདིའི་དོན་ནི། ཚད་མ་གཅིག་འཇུག་པས་དེ་ཡོངས་སུ་གཅོད།

གཞན་རྣམ་པར་གཅོད། ཕུང་པོ་གསུམ་པ་ཡང་སེལ་བར་བྱེད་དོ། །དེས་ན་གཞན་དང༌། ཕུང་པོ་གསུམ་པ་མེད་པ་ཉིད། དེ་ཡོངས་སུ་གཅོད་པའི་མངོན་སུམ་གྱིས་གྲུབ་བོ་ཞེས་བྱ་བའོ། །ད་ནི་སྣང་བ་མི་དམིགས་པས་ཐ་སྙད་སྒྲུབ་བོ་ཞེས་སྟོན་པ་ནི1$0000300་གང་གི་ཚེ་1$0000270ཞེས་བྱ་བའོ། 1$0000300།རྣམ་པ་འདི་ལྟ་བུའི་མི་དམིགས་པ་1$0000270ཞེས་བྱ་བ་ནི་དམིགས་པ་གཞན་དངོས་པོ་གཞན་ཡོད་པར་གྲུབ་པ་སྟེ། བཤད་མ་ཐག་པའོ། 1$0000300།མེད་པ་རྣམས་ཀྱི་མེད་པ་1$0000270ཞེས་བྱ་བ་ནི། མེད་པའི་ཐ་སྙད་དུ་བྱ་བའི་ཆོས་ཅན་རྣམས་ཀྱི་མེད་པའི་དོན་གྱི་ཆོས་ཉིད་ཡིན་པ་1$0000300དེའི་ཚེའོ། 1$0000270།དཔེ་མ་གྲུབ་པར་རྒོལ་བ་བསལ་བ་ནི་སྔར་བཤད་པ་བཞིན་ནོ། 1$0000300།མ་ཡིན་ཏེ། 1$0000270ཡུལ་དང་1$0000300དབང་པོ་དག་ལས་གང་ཡང་རུང་བ་ཞིག་གམ་གཉི་ག་གཞན་དུ་འགྱུར་བ་མེད་པར་1$0000270བྱིན་གྱིས་བརླབས་པ་ཉིད་1$0000300མི་འཐད་པའི་ཕྱིར་རོ། 1$0000270།ཞེས་བྱ་བ་གཞན་དུ་འགྱུར་མོད། དེས་ཅི་ཕན་ཞེ་ན། 1$0000300དེ་འདུས་བྱས་ན་ནི་1$0000270སྟེ། གང་རུང་ངམ་གཉི་ག་གཞན་དུ་འགྱུར་ན་ནི་ ༼༢༧༨༽ བུམ་པ་ཡོད་ཀྱང་1$0000300མི་དམིགས་པར་འགྱུར1$0000270་སྲིད་དོ། །འོ་ན་མི་དམིགས་པ་མེད་པ་ལ་འཁྲུལ་ལོ་སྙམ་ན། འདི་ལ་བུམ་པ་གཞན་དུ་འགྱུར་བའི་ཕྱོགས་ལ་ནི་འཁྲུལ་པ་མེད་དེ། དེའི་དུས་ན་ཡང་ས་ཕྱོགས་དང་རང་བཞིན་ཁྱད་པར་མེད་པའི་བུམ་པ་ནི་ཡོད་མ་སྲིད་དེ། ས་ཕྱོགས་ནི་མཐུ་དང་ལྡན་པས་གཞན་དུ་མ་བསྒྱུར་བའི་ཕྱིར་རོ། །ཡོད་པའི་བུམ་པ་ནི་ཤ་ཟ་ལྟར་བསྐལ་པ་ཡིན་པས་མ་དམིགས་པས་ལྟར་རུང་དགག་པ་ལ་འཁྲུལ་པའི་ཡུལ་མ་ཡིན་ནོ། །འདི་ནི་སླ་བས་དངོས་སུ་མ་བརྗོད་དོ། །འོ་ན་དབང་པོ་འབའ་ཞིག་གཞན་དུ་བསྒྱུར་བའི་ཕྱོགས་ལ་འཁྲུལ་པ་ཇི་ལྟར་སྤང་སྟེ། ས་ཕྱོགས་དང་བུམ་པ་བལྟར་རུང་བར་འདྲ་ཡང༌། དབང་པོའི་ཉེས་པས་བུམ་པ་མི་དམིགས་པའི་ཕྱིར།

ས་ཕྱོགས་དང་བལྟར་རུང་དུ་འདྲ་བའི་བུམ་པ་མེད་དེ། མ་དམིགས་པའི་ཕྱིར་ཞེས་བྱ་བ་འཁྲུལ་པའི་ཡུལ་ཡིན་ནོ་ཞེ་ན། ལན་འདི་ཟུང་ཤིག དེའི་ཚེ་མཐུས་བྱིན་གྱིས་བརླབས་ཤིང་གཞན་དུ་བསྒྱུར་བའི་མིག་ལ། ས་ཕྱོགས་ནི་སྣང་དུ་རུང་ལ། བུམ་པ་ནི་སྣང་དུ་མི་རུང་བས་ན། རང་བཞིན་གྱིས་གཞན་དུ་བསྒྱུར་བ་མིག་གི་ཡུལ་དུ་རུང་བ་དང་མི་རུང་བའི་ཁྱད་པར་ཡོད་པས། ས་ཕྱོགས་དང་བུམ་པ་དབང་པོ་དེ་ལ་བལྟར་རུང་བར་འདྲ་བ་མ་ཡིན་ནོ། །དེས་ན་དབང་པོ་དེས་སྐྱེད་པའི་ཤེས་པ་གཅིག་ལ་འདྲེར་རུང་བ་མེད་པ་ནི་ཡོད་པས། མ་ངེས་པ་མ་ཡིན་ནོ། །དོན་འདི་ཉིད་གསུངས་པ་ནི། 1$0000300དེའི་ཚེ་ཡང་རྣམ་པ་དེ་ལྟ་བུའི་དབང་པོས་གཟུང་བར་བྱ་བའི་མེད་པ་ནི་ཡོད་པ་ཉིད་དོ་1$0000270ཞེས་བྱ་བའོ། །གལ་ཏེ་དེའི་ཚེ་དབང་པོ་ཡང་གཞན་དུ་མ་བསྒྱུར་ན་ནི་འཁྲུལ་པར་འགྱུར་ཏེ། སྔར་དེའི་རང་བཞིན་ཅན་གྱི་དབང་པོ་ལ་སྣང་བས་དབང་པོ་དེས་ཀྱང་ ༼༢༧༩༽ བལྟར་རུང་བའི་རང་བཞིན་ཅན་ཁོ་ནར་འགྱུར་ཏེ། ས་ཕྱོགས་ཉིད་བཞིན་ནོ། །དེས་ན་ས་ཕྱོགས་དང༌། དབང་པོ་དེའི་གཟུང་བྱར་ཁྱད་པར་མེད་ཀྱང་ཡོད་པས། དེ་འདྲ་བ་དགག་པ་ལ་མ་དམིགས་པ་མ་ངེས་པར་འགྱུར་བ་ཉིད་དོ། །དེས་ན་ཡུལ་དང་དབང་པོ་གང་རུང་གཞན་དུ་བསྒྱུར་བས་འཁྲུལ་པ་སྤངས་པ་ཡིན་ནོ། 1$0000300།འཇུག་པའི་བྱེ་བྲག་གིས། རྣམ་པ་བཞི་1$0000270ཞེས་བྱ་བ་ནི་སྦྱོར་བའི་དབྱེ་བས་རྣམ་པ་བཞིའོ། །རབ་ཏུ་དབྱེ་བ་འདི་ལ་དགག་པར་བྱ་བའི། རང་བཞིན་དང༌། རྒྱུ་དང༌། ཁྱབ་བྱེད་དང༌། འབྲས་བུ་བཞི་ལ། མ་དམིགས་པ་བཞི་དང༌། འགལ་བ་དམིགས་པ་བཞི་དང༌། འགལ་བའི་འབྲས་བུ་བཞི་དང༌། འགལ་བའི་ཁྱབ་བྱ་དམིགས་པ་བཞི་སྟེ་བཅུ་དྲུག་ཏུ་འགྱུར་རོ། །དེ་ལས་རེས་འགའ་ནི་བཞི་ཚན་དང་པོ་དང༌། གཉིས་པའི་གསུམ་དང༌། གསུམ་པ་དང་བཞི་པའི་ཕྱིར་ཉེ་བར་བཀོད་པས་བཅུ་གཅིག་ཏུ་བཤད་དོ། །རེས་འགའ་ནི་བཞི་ཚན་དང་པོའི་གསུམ་དང༌། གཉིས་པའི་གསུམ་དང༌།

གསུམ་པའི་གཉིས་བཀོད་པས་བརྒྱད་དུ་བརྗོད་དོ། །རེས་འགའ་ནི་དང་པོའི་གཉིས་དང༌། གཉིས་པ་དང་གསུམ་པའི་འགོ་རེ་རེ་བཀོད་པས་བཞིར་འགྱུར་རོ། །རེས་འགའ་ནི་བཞི་ཚན་དང་པོ་གསུམ་བཀོད་པས་གསུམ་དུ་བཤད་པས་ངེས་པ་མེད་དོ། །དེ་ལྟ་ན་ཡང་འདིར་ནི་བཞིར་བཤད་དོ། །འགྲེལ་པར་ནི་བརྒྱད་དུའོ། །རིགས་ཐིགས་སུ་ནི་བཅུ་གཅིག་ཏུའོ། །རྣམ་ངེས་དང་བར་ཏི་ཀར་རེས་འགའ་གསུམ་དུ་ཡང་བཤད་པ་ནི་འདོད་པས་འཇུག་པར་ཟད་དོ། །འགལ་བ་བསྒྲུབ་པ་མི་དམིགས་པས་ཁྱབ་པར་བསྒྲུབ་པ་འདི་ལ་ ༼༢༨༠༽ རྣམ་པ་གསུམ་སྟེ། ལྷན་ཅིག་མི་གནས་པའི་འགལ་བའི་དོན་གཏན་ལ་འབེབས་པའི་ཚད་མ་དང༌། ཕན་ཚུན་སྤངས་པའི་འགལ་བའི་དོན་གཏན་ལ་འབེབས་པའི་ཚད་མ་དང༌། འགལ་བར་འགྲུབ་པ་རྟགས་སུ་སྦྱར་བ་མི་དམིགས་པར་གྲུབ་པ་ཉིད་དོ། །དེ་ལ་དང་པོ་ནི་རྣམ་པ་བཞིས་གོ་བར་བྱ་སྟེ། མཚན་ཉིད་དང༌། གནོད་བྱ་ལྡོག་པའི་དུས་དང༌། རྣམ་པར་གནས་པའི་ཡུལ་དང༌། ངེས་བྱེད་ཀྱི་ཚད་མའི་རང་བཞིན་དཔྱད་པའོ། །དེ་ལ་འདིའི་མཚན་ཉིད་ནི་དངོས་པོ་གཉིས་ལ་བརྟེན་པའི་ཆོས་གནོད་བྱ་གནོད་བྱེད་ཀྱི་རང་བཞིན་ནོ། །འཇིག་པ་རྒྱུ་མེད་པ་ལ་གནོད་པའི་དོན་མ་གྲུབ་བོ་ཞེ་ན། ངོ་བོ་ཉིད་འཇིག་པ་གནོད་པའི་དོན་མ་ཡིན་པའི་ཕྱིར་འཇིག་པའི་རྒྱུ་གྲུབ་པ་ལ་མི་ལྟོས་སོ། །འོ་ན་གནོད་པའི་དོན་ཅི་ཡིན་ཞེ་ན། གེགས་བྱེད་པའོ། །དེ་ཡང་རང་གི་ངོ་བོའི་གེགས་ནི་མ་ཡིན་ཏེ། རྒྱུ་ལས་གྲུབ་ཟིན་པས་སྐད་ཅིག་གནས་པ་བཟློག་པར་མི་ནུས་པ་དང༌། རང་གི་ངང་གིས་སྐད་ཅིག་གཞན་དུ་མི་སྡོད་པས་དུས་རིང་པོ་གནས་པ་བཟློག་པར་ཡང་མི་དགོས་པའི་ཕྱིར་རོ། །འོ་ན་ཅི་ཞེ་ན། རྒྱུའི་གེགས་བྱེད་པའོ། །རྒྱུའང་སྐྱེས་ཟིན་པའི་ངོ་བོ་བཟློག་པར་མི་ནུས་པར་མཚུངས་སོ་ཞེ་ན། མ་སྐྱེས་པའི་གེགས་བྱེད་པས་སོ། །མ་སྐྱེས་པའི་གེགས་ཀྱི་དོན་ཡང་དེའི་རྒྱུ་མེད་པར་བྱས་པས་སོ། །དེ་ཡང་མེད་དགག་པར་ནི་བྱ་བ་མི་འཐད་པས་དེའི་རྒྱུ་དང་མི་མཐུན་པའི་རང་བཞིན་བྱས་པ་ཡིན་ནོ། །ད་ལྟ་ཡིན་དང་གནོད་བྱ་གནོད་བྱེད་ཀྱི་དོན་ནི་མི་མཐུན་པའི་རྐྱེན་གཞན་མེད་ན་གདོན་མི་ཟ་བར་སྐྱེ་བའི་འབྲས་བུ་དེའི་རྒྱུ་དང་མི་མཐུན་པར་གྲུབ་པ་དང་དེ་ལྟར་སྒྲུབ་པར་བྱེད་པའི་རྐྱེན་ཡིན་པས།

རྒྱུ་འབྲས་ཀྱི་ ༼༢༨༡༽ ཁྱད་པར་ཉིད་ཡིན་ནོ། །དེའི་ཕྱིར་རྟེན་དང་བརྟེན་པ་དང༌། གནོད་བྱ་གནོད་བྱེད་དང༌། གསལ་བྱ་གསལ་བྱེད་ལ་སོགས་པ་ནི་རྒྱུ་འབྲས་ཀྱི་ཁྱད་པར་ཁོ་ནའོ། །དེས་ན་གལ་ཏེ་ནུས་པ་མེད་པའི་རྒྱུ་གནོད་བྱེད་ཡིན་ན་ཉེ་བར་ལེན་པ་སྔ་མ་ཡང་གནོད་བྱེད་དུ་ཐལ་ལོ་ཞེས་བྱ་བར་རྟོགས་པ་ཡང་སྤངས་ཏེ། ཉེ་བར་ལེན་པ་ནི་གཟུགས་ཅན་ཙམ་དུ་བྱེད་པའི་རྒྱུ་ཡིན་གྱི་ནུས་པ་མེད་པའི་ནི་མ་ཡིན་ཏེ། རྒྱུ་དང་རྐྱེན་གྱི་ཉེ་བར་སྦྱོར་བའི་ཡུལ་སོ་སོར་མ་འཆོལ་བའི་ཕྱིར་རོ། །དེ་ལྟར་ན་ཡང་ནུས་པ་དང་མི་ནུས་པ་ལ་སོགས་པའི་ཁྱད་པར་ནི་མཐུན་དང་མི་མཐུན་པའི་རྐྱེན་གྱིས་བྱས་པ་ཡིན་གྱི་ཉེར་ལེན་ནི་གཟུགས་ཅན་གྱི་ངོ་བོ་ཙམ་གྱི་རྒྱུ་ཡིན་ནོ། །དེ་ལྟ་ན་འོ་ན་ས་བོན་ལས་མྱུ་གུ་སྐྱེ་བ་ན་མྱུ་གུ་དེ་ལ་འོད་སྐྱེ་བའི་ནུས་པ་མེད་པ་ཉིད་རང་བཞིན་དུ་གྲུབ་པ་ནི་ཉེ་བར་ལེན་པ་ལས་བྱུང་བར་བརྗོད་དགོས་ཏེ། རྒྱུ་མེད་པ་དང་གཞན་གྱི་རྒྱུ་ཅན་དུ་མི་འཐད་པས་སོ། །དེས་ན་ཉེ་བར་ལེན་པ་ནུས་པ་མེད་པའི་རྒྱུ་དང༌། མྱུ་གུའི་རང་བཞིན་ནུས་པ་མེད་པ་དག་གནོད་བྱ་གནོད་བྱེད་ཡིན་པས། ས་བོན་དང་འོད་ཀྱང་ཚ་གྲང་ལྟར་ལྷན་ཅིག་མི་གནས་པར་ཐལ་ལོ་ཞེ་ན། དེ་ནི་མི་མཐུན་པའི་རྐྱེན་གཞན་མེད་ན་གདོན་མི་ཟ་བར་འབྱུང་བའི་འབྲས་བུའི་ནུས་པ་དང་མི་མཐུན་པར་སྒྲུབ་པར་བྱེད་པ་མ་ཡིན་ཏེ། ཉེ་བར་ལེན་པ་ཉིད་ལས་ནུས་པ་མེད་པར་འབྱུང་བའི་ཕྱིར་གཞན་གྱིས་གེགས་བྱ་མི་དགོས་པས་སོ། །དེས་ན་གནོད་བྱ་གནོད་བྱེད་དུ་མི་ཐལ་ལོ། །འོ་ན་ཧ་ཅང་ཁྱབ་པ་མེད་མོད་མ་ཁྱབ་པར་ནི་འགྱུར་ཏེ། འདི་ལྟར་མུན་པའི་ཡུལ་དེ་ཉིད་དུ་སྣང་བ་སྐྱེ་བ་ན། སྣང་བ་དེ་མུན་པའི་གནོད་བྱེད་དང་མུན་པ་ཡང་སྣང་བའི་གནོད་བྱ་ཡིན་ནོ། །དེ་ ༼༢༨༢༽ ལྟ་ན་ཡང་སྣང་བ་སྐྱེད་བྱེད་ནི་མ་ཡིན་ཏེ། མུན་པའི་རྒྱུ་དང་མི་མཐུན་པའི་སྐྱེད་བྱེད་མ་ཡིན་པའི་ཕྱིར་ཏེ། སྣང་བ་སྐྱེས་པའི་དུས་ན་མུན་པའི་རྒྱུན་ཆད་ཟིན་པས་དེའི་ནུས་པ་མེད་པ་ཡང་སྔར་གྲུབ་ཟིན་པའི་ཕྱིར་རོ་ཞེ་ན།

དེ་ལ་ཡང་དོན་དམ་པར་ནི་གནོད་བྱེད་སྣང་བའི་རྒྱུ་ནུས་པ་ཐོགས་མེད་སྒྲུབ་པར་བྱེད་པའི་ཚོགས་པ་དག་ཡིན་གྱི། སྣང་བ་ཉིད་མ་ཡིན་པས་སྣང་བ་དེའི་ཚེ་བཟློག་བྱེད་མ་ཡིན་པ་ཅི་སྐྱོན། འོན་ཀྱང་མུན་པ་དང་ལྷན་ཅིག་མི་གནས་པ་མ་ཡིན་པར་ཡང་མི་ཐལ་ཏེ། མུན་པའི་རྒྱུ་དང་མི་མཐུན་པ་བསྐྱེད་པའི་ནུས་པ་ལས་མ་འདས་པའི་ཕྱིར་ཏེ། དཔེར་ན་རི་ལ་འབར་བའི་མེས་གྲང་བ་ཟློག་གི ཚང་མང་གི་མེས་དངོས་སུ་མ་བཟློག་ཀྱང་ཚང་མང་གི་མེ་གྲང་བའི་གནོད་བྱེད་ལས་འདས་པར་མི་ཐལ་བ་བཞིན་ནོ། །སྣང་བའི་རྒྱུ་ནུས་པ་ཐོགས་མེད་སྐྱེད་པའི་ཚོགས་པ་དག་ཀྱང་མུན་པའི་གནོད་བྱེད་ཡིན་མོད་ཀྱི། འཇིག་རྟེན་དག་སྣང་བ་ཁོ་ན་གནོད་བྱེད་ཡིན་གྱི་དེ་དག་ཡིན་པར་མི་རྟོགས་པས་གྲགས་པ་མེད་པར་ཟད་དོ། །མཚན་ཉིད་དོ། །གནོད་བྱ་ལྡོག་པའི་དུས་ནི་དེ་ལྟར་མྱུར་ན་སྐད་ཅིག་གསུམ་པ་ལ་ལྡོག་སྟེ། སྐད་ཅིག་གཉིས་པ་ལ་ནི་ནུས་པ་མེད་པར་འགྱུར་རོ། །སྐད་ཅག་གཉིས་ལྷན་ཅིག་གནས་པར་ཡང་མི་ཐལ་ཏེ། རྡུལ་ཕྲ་རབ་ཡུལ་ཐ་དད་པའི་ཕྱིར་རོ། །ཉེ་བར་གནས་པ་ནི་འདོད་པ་ཁོ་ནའོ། །འཆོལ་བར་གནས་པ་ཡང་མི་ཐལ་ཏེ། ནུས་པ་ལ་ལྟོས་ནས་མཐར་གྱི་ཡུལ་གནོན་པའི་ཕྱིར་རོ། །གསུམ་པ་རྣམ་པར་གནས་པའི་ཡུལ་ནི། སྐད་ཅིག་ཙམ་མ་ཡིན་ ༼༢༨༣༽ ཏེ་རྒྱུན་ཡིན་ནོ། །དེ་ཡང་སྐད་ཅིག་མང་པོའི་རང་བཞིན་ཡིན་པས་དངོས་པོ་མེད་པར་མི་ཐལ་ལོ། །རྣམ་པར་གནས་པ་ནི་ངེས་པའི་ཡུལ་དུ་གྱུར་པའི་ཐ་སྙད་ལ་བརྗོད་པས་ཐ་སྙད་ཀྱི་ཡུལ་ཡིན་ནོ་ཞེས་བྱ་བའི་དོན་ཏོ། །རང་བཞིན་ན་སྐད་ཅིག་གཉིས་ལ་ཡང་གནས་སོ། །དེ་ལྟ་མོད་ཀྱི་དེ་ཁོ་ན་ལ་ཡོད་པ་ནི་མ་ཡིན་པས་དེ་ཡང་རྒྱུན་ལ་གནས་པར་བརྗོད་པར་བྱའོ། །བཞི་པ་འདི་ངེས་པར་བྱེད་པའི་ཚན་མ་ནི་མངོན་སུམ་དང་མི་དམིགས་པ་ཡིན་ལ། དེ་ཡང་དོན་གཞན་གྱི་རྣམ་པ་ཅན་ལ་མི་དམིགས་པར་བརྗོད་པས་མངོན་སུམ་ཁོ་ན་ཡིན་ནོ། །འདི་ལ་སློབ་དཔོན་ཆོས་མཆོག་ནི་མི་དམིགས་པའི་རྗེས་སུ་དཔག་པས་ངེས་སོ་ཞེས་འཆད་དོ། །དེའང་འདི་ལྟར་ནུས་པ་དང་མི་འཐུན་པའི་གེགས་ནི་རྣམ་པ་ཉིས་ཀྱིས་ངེས་པར་འགྱུར་ཏེ།

སྔར་ནུས་པ་ཚང་བ་དང༌། ཕྱིས་མ་ཚང་བར་ངེས་པས་སོ། །དེ་ལ་དང་པོ་ནི་འབྲས་བུ་ཡོད་པས་ངེས་ལ། གཉིས་པ་ནི་འབྲས་བུ་མེད་པས་སོ། །འབྲས་བུ་ཡོད་པ་ནི་མངོན་སུམ་གྱིས་ཡིན་ལ། མེད་པ་ནི་མི་དམིགས་པས་སོ། །དམིགས་པ་བཀག་པ་ནི་རྟགས་ལ་མི་ལྟོས་པས་ཐུག་པ་མེད་པ་ཡང་མ་ཡིན་ནོ། །དེས་ན་ལྷན་ཅག་མི་གནས་པ་མི་དམིགས་པས་གཏན་ལ་འབེབས་སོ་ཞེའོ། །འདི་ནི་མི་འཐད་དེ། དམིགས་པ་གཞན་མངོན་སུམ་གྱིས་གྲུབ་པས་བཟློག་པའི་དམིགས་པ་མེད་པར་ངེས་ན། དོན་གཞན་མངོན་སུམ་དུ་གྲུབ་པས་ཀྱང་བཟློག་པ་མེད་པར་ངེས་ཏེ། དེའི་ངོ་བོ་ཡོངས་སུ་གཅོད་པས་གཞན་རྣམ་པར་བཅད་པར་མཚུངས་པས་སོ། །དེ་ལྟ་མ་ཡིན་ན་དམིགས་པ་མེད་པ་ཡང་མི་དམིགས་པ་གཞན་ལ་ལྟོས་པ་ཅི་ལྟར་སྤང༌། འདི་ནི་གཞན་ཡོད་པས་ཀྱང་མེད་པ་ཅི་སྟེ་མི་འགྲུབ་ཅེས་སློབ་ ༼༢༨༤༽ དཔོན་ཉིད་ཀྱིས་བཤད་པ་ཉིད་དོ། །ཕན་ཚུན་སྤངས་པའི་འགལ་བའི་དོན་གཏན་ལ་འབེབས་པའི་ཚད་མ་ཡང༌། ཁོ་བོ་ཅག་གི་ལྟར་ན་རྣམ་པ་གཉིས་ཀྱིས་དཔྱད་དེ། འགལ་བའི་མཚན་ཉིད་དང༌། ངེས་བྱེད་ཀྱི་ཚད་མའི་རང་བཞིན་ནོ། །སློབ་དཔོན་ཆོས་མཆོག་གི་གཞུང་དང་སྦྱར་ན་དེ་གཉིས་ཀྱི་སྟེང་དུ་ཚད་མ་ལ་མ་ཁྱབ་པའི་ཉེས་པ་སྤང་བ་དང༌། ལུང་དང་འགལ་བ་སྤང་བ་དང༌། མི་དམིགས་པ་ལ་ལྟོས་པ་ཉིད་གཞུང་གཟུགས་པ་དང༌། དེ་ཉིད་ལ་དམིགས་པ་བཀག་པས་མ་ངེས་པ་སྤང་བ་བཞི་བསྣན་པས་རྣམ་པ་དྲུག་གིས་སྟོན་ཏོ། །དེ་ལ་དང་པོ་མཚན་ཉིད་ནི་ཕན་ཚུན་ཐ་དད་པའོ། །དེའང་གཅིག་ལ་གཅིག་མེད་པ་ཙམ་ཡིན་པས་དངོས་པོ་དང་དངོས་པོ་མེད་པ་ཐུན་མོང་གི་ཆོས་ཡིན་པས་གཉིས་གྲུབ་པ་ལ་ལྟོས་པར་ནི་མ་ངེས་སོ། །ཕན་ཚུན་དབེན་པ་ཡང་དངོས་སུ་དབེན་པ་དང་དེས་ཁྱབ་པའོ། །དང་པོ་ནི་དངོས་འགལ་ཡིན་ལ། གཉིས་པ་ནི་བརྒྱུད་འགལ་ལོ། །དང་པོ་ནི་དོན་དམ་པར་ཡང་གྲུབ་ལ་གཉིས་པ་ནི་ཆོས་ཐ་དད་པ་བརྟགས་པ་ལ་ལྟོས་པས་དོན་དམ་པ་མ་ཡིན་ཏེ། རང་ཉིད་མི་འགལ་བར་གཞན་དང་འབྲེལ་པས་འགལ་བ་ནི་དེ་ཁོ་ནར་མི་སྲིད་དོ། །ངེས་བྱེད་ཀྱི་ཚད་མའི་རང་བཞིན་ནི་མཁས་པ་ལ་མངོན་སུམ་ཁོ་ན་ཡིན་ལ།

རྨོངས་པ་ལ་ནི་རེས་འགའ་ཐ་སྙད་མི་དམིགས་པ་ལས་ཡིན་པ་ཡང་སྲིད་དོ། །འདི་ལྟར་སྣང་བའི་དོན་དང་བློ་ཕན་ཚུན་ཐ་དད་པ་ནི་མངོན་སུམ་ཁོ་ནས་ངེས་པར་ཟད་ལ། སྣང་བ་མི་སྣང་བ་ལས་ཐ་དད་པར་ཡང་མངོན་སུམ་གྱིས་ངེས་སོ། །མི་སྣང་བ་སྣང་བ་མ་ཡིན་པར་གཅིག་པ་ 

༼༢༨༥༽ དང་ཡང་མངོན་སུམ་གྱིས་ངེས་ཏེ། སྣང་བ་མི་སྣང་བ་ལས་ཐ་དད་པ་དང་མི་སྣང་བ་སྣང་བ་དང་གཅིག་པ་ནི་འགལ་བས་སོ། །མི་སྣང་བ་ཡང་རྗེས་སུ་དཔག་པས་ཐ་དད་པར་གྲུབ་པ་རྣམས་ནི་གཅིག་མེད་པར་དེ་ཉིད་ཀྱིས་ངེས་སོ། །རྗེས་སུ་དཔག་པས་ཇི་ལྟར་གྲུབ་པ་དེ། དེ་ལྟ་བུ་མ་ཡིན་པ་དང་འགལ་བར་ཡང་རྗེས་དཔག་དེ་ཉིད་ཀྱིས་ངེས་སོ། །རྗེས་དཔག་གིས་ཀྱང་མ་གྲུབ་པ་དག་ནི་རང་གི་ངོ་བོ་མ་གྲུབ་པ་ལ་འགལ་བ་མ་གྲུབ་པས་ཐེ་ཚོམ་ཟ་སྟེ། གཞི་མེད་ན་སྐྱེས་བྱེད་མི་གྲུབ་པ་བཞིན་ནོ། །དེ་ལྟར་ཚད་མས་མ་གྲུབ་ཀྱང་མཚན་ཉིད་ནི་ཚད་མའི་ཡུལ་ལས་འདས་པ་དེ་སྔོན་པོ་ཡིན་ན་སྔོན་པོ་མ་ཡིན་པའམ། དེས་ཁྱབ་པའི་དཀར་པོ་ལ་སོགས་པ་དང༌། འགལ་བར་དཔྱོད་པས་ངེས་པར་འཛིན་ཏོ། །འདི་ལ་སློབ་དཔོན་ཆོས་མཆོག་ན་རེ་ནི་འགལ་བ་ངེས་པར་བྱེད་པ་ནི་རྣམ་པ་ཐམས་ཅད་དུ་དགག་པ་ངེས་པར་བྱེད་པའི་བློ་ཁོ་ན་ཡིན་ཏེ། བསྒྲུབ་པ་ཙམ་ངེས་པར་བྱེད་པ་ནི་མ་ཡིན་ནོ། །དགག་པ་ངེས་པ་དེ་ཡང་སྣང་བ་མི་དམིགས་པ་ལ་ལྟོས་ཏེ། ཕྱི་རོལ་མེད་པར་མངོན་སུམ་གྱིས་མི་ངེས་པའི་ཕྱིར་རོ། །སྣང་བ་མི་དམིགས་པ་ཡང་རྣམ་པ་གཉིས་ཏེ། མངོན་སུམ་གྱི་ཚད་མས་གྲུབ་པ་དང༌། རྗེས་སུ་དཔག་པས་གྲུབ་པའོ། །དང་པོ་ནི་དོན་གང་ཞིག་རྣམ་པར་ངེས་པ་དང་ལྡན་པ་དང༌། སྣང་དུ་རུང་བ་དེ་ཉིད་ཡིན་ཏེ། རྣམ་པ་མ་ངེས་པ་ནི་སྔོན་པོ་ལ་མི་རྟག་པ་ལྟར་དམིགས་པར་ཐེ་ཚོམ་ཟ་བ་དང༌། བསྐལ་པ་ནི་མི་དམིགས་པ་ཙམ་དུ་ངེས་ཀྱང་སྣང་རུང་གི་ཁྱད་པར་ཅན་དུ་མི་འགྲུབ་པའི་ཕྱིར་རོ། །རྗེས་སུ་དཔག་པས་གྲུབ་པའི་སྣང་བ་མི་དམིགས་པ་ནི་སྐད་ཅིག་མ་ཉིད་ངེས་པ་ན་རྟག་པ་ ༼༢༨༦༽ སྣང་བ་མི་དམིགས་པར་ལྟ་བུའོ་ཞེའོ། །དེའི་ལུགས་ཀྱིས་ཚད་མས་མ་ཁྱབ་པའི་ཉེས་པ་སྤོང་བ་ནི། འོ་ན་རྣམ་པ་མ་ངེས་པ་དང་བསྐལ་པ་དག རྣམ་པ་ངེས་པ་དང་མ་བསྐལ་པ་ལ་འགོག་པ་ན། སྣང་བ་མི་དམིགས་པ་མེད་པ་འགལ་བ་ཀུན་དེས་གྲུབ་པ་མ་ཡིན་ནོ་ཞེ་ན།

དེ་ལ་ཡང་རྣམ་པ་ངེས་པ་དང༌། སྣང་རུང་ཉིད་རྣམ་པར་བརྟག་པར་བྱ་བ་ཉིད་ཡོད་པས་སྣང་བ་མི་དམིགས་པ་ཉིད་གནས་སོ། །དེ་ཡང་རྣམ་པ་དང་ལྡན་པར་མངོན་སུམ་གྱིས་བརྟགས་པ་དེ་ཉིད་མངོན་སུམ་གྱིས་གྲུབ་པའི་སྣང་བ་མི་དམིགས་པས་དགག་པར་བྱ་བ་ཡིན་ཏེ། དངོས་པོའི་རྣམ་པ་མངོན་སུམ་གྱིས་ངེས་པ་ན། དེ་ལས་བཟློག་པ་དངོས་པོ་མེད་པ་ཡང་དེ་དང་མི་མཐུན་པའི་རྣམ་པར་མངོན་སུམ་གྱིས་ངེས་པས་ན། སྔོན་པོ་འདི་དངོས་མེད་དུ་སྣང་དུ་རུང་བ་ལས་མི་དམིགས་པར་མངོན་སུམ་གྱིས་གྲུབ་པ་བཞིན་ནོ། །སྐད་ཅིག་མ་ལ་སོགས་པ་རྗེས་སུ་དཔག་པས་ངེས་ན་ནི་རྣམ་པ་དང་ལྡན་པར་སྒྲོ་འདོགས་པ་ཡིན་ཏེ། དེས་ན་དེ་ལས་བཟློག་པ་ཡང་དེ་དང་མི་མཐུན་པའི་རྣམ་པ་ཅན་དུ་དེ་ཉིད་ཀྱིས་བརྟགས་པ་ཡིན་ནོ། །དེས་ན་སྐད་ཅིག་མ་དེ་ཉིད་ངེས་པ་ན་རྟག་པ་སྣང་བ་མི་དམིགས་པར་རྗེས་དཔག་གིས་ངེས་ལ། དེ་ལས་ནི་མི་རྟག་པ་ལ་རྟག་པ་མེད་པའི་ཐ་སྙད་དུ་འགྱུར་རོ། །དེ་ལ་མངོན་སུམ་ལས་ངེས་པའི་སྣང་བ་མི་དམིགས་པ་ནི་རང་བཞིན་མི་དམིགས་པ་ཡིན་ལ། རྗེས་དཔག་ལས་ངེས་པ་ནི་འགལ་བས་ཁྱབ་པ་དམིགས་པ་ལ་སོགས་པ་སྦྱོར་བ་གཞན་གྱིས་བརྗོད་པར་བྱ་བ་ཡིན་ནོ་ཞེས་བྱ་བ་ཡིན་ནོ། །དེ་ལ་འདིར་དངོས་པོ་མེད་པ་དགག་པ་མི་དམིགས་པ་ལ་ལྟོས་པ་ནི་ ༼༢༨༧༽ མི་འཐད་དེ། དགག་པ་མ་ཡིན་པའི་ཕྱིར་དང༌། སྔར་གྲུབ་ཟིན་པའི་ཕྱིར་རོ། །དང་པོ་ནི་སྔོན་པོ་མེད་པ་བཀག་པ་ནི་སྔོན་པོ་ཡིན་ཏེ་དགག་པ་བཀག་པ་སྒྲུབ་པ་ཉིད་ཡིན་པའི་ཕྱིར་དང༌། འདིས་ནི་དངོས་ལའང་དངོས་པོའི་ཆ། །ཁས་བླངས་མེད་ཅན་དག་པ་ནི། །སྒྲུབ་བྱེད། ཅེས་བྱ་བས་མེད་པར་དགག་པ་ཉིད་མི་དམིགས་པའི་བསྒྲུབ་བྱ་ཡིན་པའི་ཕྱིར་དང༌། རྣམ་འགྲེལ་ལས། བཀག་པ་འགོག་པར་བྱེད་པ་ནི། །བསྒྲུབ་པ་ལས་གཞན་ཅི་འདྲ་ཞིག །ཅེས་དགག་པ་བཀག་པ་ནི་སྒྲུབ་པའི་རང་བཞིན་དུ་བཤད་པས་འདི་ནི་དགག་པ་མ་ཡིན་ནོ། །གལ་ཏེ་མེད་པ་བཀག་པ་ཡང་དགག་པ་ཉིད་ཡིན་ན།

མེད་པ་བཀག་པ་བསྒྲུབ་པ་ཡིན། །དངོས་ཡོད་མེད་ལའང་ཡོད་ཡིན་ལ། །དངོས་པོ་མེད་པ་ཡོད་མིན་ཞེས། །བླུན་པོ་ཡི་ནི་སྤྱོད་ལ་ལྟོས། །ཞེས་བྱ་བ་ཡང་མི་འཐད་དེ། མི་མཐུན་པའི་ཕྱོགས་ལ་གཏན་ཚིགས་མེད་པ་བཀག་པ་ཡང་དངོས་པོ་མེད་པའི་དགག་པ་དངོས་མེད་གཞན་ཡིན་པས་ཅི་ལྟར་སྒྲུབ་པ་ཡིན། ཡང་ན་འདི་སྔར་གྲུབ་ཟིན་ཏེ། དངོས་པོ་སྔོན་པོ་ལ་སོགས་པའི་རྣམ་པ་ངེས་པ་ན་དེ་ལས་བཟློག་པའི་རྣམ་པར་དངོས་མེད་བརྟགས་ཏེ། དེས་ན་མི་དམིགས་པར་ངེས་པ་ན། དངོས་མེད་དངོས་པོའི་རྣམ་པ་ལས་བཟློག་པ་ཉིད། དངོས་མེད་ལ་དངོས་པོའི་རྣམ་པར་མེད་པར་ངེས་པ་ཡིན་ལ། དངོས་པོ་ལ་ཡང་དངོས་མེད་མེད་པར་ངེས་པ་ཡིན་ཏེ། རྟོགས་པ་གཅིག་གི་ཡུལ་ཡིན་པའི་ཕྱིར་རོ། །ཚུལ་འདི་གཉིས་ཀྱིས་སྣང་བ་ལ་མི་སྣང་བ་འགོག་པ་ཡང་མི་དམིགས་པ་ལ་ལྟོས་པ་ནི་སྐྲ་བྲེགས་ནས་སྐར་མ་རྟོག་པ་དང་འདྲ་བར་བཤད་པ་ཡིན་ནོ། །བཞི་པ་ལུང་དང་འགལ་བ་སྤང་བ་ནི། གལ་ཏེ་མངོན་སུམ་གྱིས་ ༼༢༨༨༽ ཤེས་པ་མེད་པ་ཙམ་ལས་དོན་མེད་པའི་མི་ངེས་ན། གཏན་ཚིགས་ཐིགས་པ་ལས། དེ་ལས་གཞན་རྣམ་པར་གཅོད་པ་དང༌། ཕུང་པོ་གསུམ་པ་སེལ་བར་བཤད་པ་དང༌། རྣམ་ངེས་འདི་ཉིད་དུ་ཡང་འདི་ཡོད་དོ་འདི་མེད་དོ་ཞེས་སྒྲུབ་པ་དང་དགག་པའི་རྟོགས་པས་འབྲས་བུ་དང་བཅས་པར་བཤད་པ་འགལ་ལོ་ཞེ་ན། མི་འགལ་ཏེ། དམིགས་པ་བཀག་ན་དོན་གྱིས་དངོས་པོ་དགག་པ་ངེས་པ་ལ་བལྟོས་ནས། དེ་སྐད་བརྗོད་པའི་ཕྱིར་རོ། །འདི་ལྟར་དམིགས་པ་ཡོད་པ་ནི་དམིགས་པ་ཙམ་ལས་གཞན་མ་ཡིན་པས་ངེས་པའི་དམིགས་པ་གཅིག་དམིགས་པ་ན་དམིགས་པ་གཞན་མེད་པར་ངེས་སོ། །དེས་ན་དམིགས་པ་གཞན་དེའི་ཡུལ་ཡོད་པར་སྒྲོ་འདོགས་བཟློག་པས་དངོས་སུ་མེད་པར་ངེས་པ་ལ་ཞུགས་ཀྱང་དེའི་འབྲས་བུ་བྱས་པ་དོན་གྱིས་ངེས་པར་བརྗོད་དོ། །དེས་ན་སློབ་དཔོན་གྱི་ངག་མཐའ་དག་དེ་ལ་ལྟོས་པས་མི་འགལ་ལོ། །ཡང་ན་མངོན་སུམ་ཉིད་ལས་ཀྱང་ཕྱི་རོལ་མེད་པ་ངེས་པ་དོན་སྤྱིའི་རྣམ་པ་ཅན་སྐྱེ་མོད་ཀྱི།

སྒྲའི་རྣམ་པ་དང་འབྲེལ་པ་ནི་མི་དམིགས་པ་ཁོ་ན་ལས་ཡིན་ནོ། །དེས་ན་སློབ་དཔོན་གྱི་ངག་མཐའ་དག་དེ་ལ་ལྟོས་ཏེ་མི་འགལ་ལོ། །དེས་ན་ཕན་ཚུན་སྤངས་པ་དང༌། ལྷན་ཅིག་མི་གནས་པའི་འགལ་བ་གཉི་ག་མི་དམིགས་པ་ལ་ལྟོས་སོ་ཞེས་གྲུབ་བོ། །ལྔ་པ་ཕན་ཚུན་སྤངས་པ་མི་དམིགས་པས་གྲུབ་པ་ཉིད་སྒྲུབ་བྱེད་བཀོད་པས་གཞུང་གཟུགས་པ་ནི། མངོན་སུམ་གྱིས་དོན་དེ་དམིགས་པ་ན་དོན་གཞན་དགག་པ་མི་འགྲུབ་ཏུ་ཆུག་ཀྱང༌། དེ་མེད་པ་ཉིད་དགག་པ་དང༌། དོན་གཞན་དེའི་རང་བཞིན་ཡིན་པ་དགག་པ་ནི་ངེས་དགོས་ཏེ། དེ་ལྟ་མ་ཡིན་ན་དེ་ཉིད་ཀྱང་ཡོད་པ་མི་འགྲུབ་བོ་ཞེས་རྒོལ་ན། ལན་དུ་ ༼༢༨༩༽ དོན་གྱིས་ངེས་པར་ནི་ཁས་ལེན་པས་ཐལ་བའི་གོ་སྐབས་ག་ལ་ཡོད། དངོས་སུ་གཞན་དགག་པ་མ་ངེས་ཀྱང་དེ་ཡོད་པར་ངེས་པ་མི་འགལ་ཏེ། དེ་ལྟ་མ་ཡིན་ན་སྒྲུབ་པ་ངེས་པ་མཐའ་དག་དགག་པ་ངེས་པ་དང་འབྲེལ་པར་ཐལ་ལ། དེ་ལྟ་ན་ཡང་དགག་སྒྲུབ་ཀྱི་བློ་འཆོལ་བར་ཐལ་བའི་ཕྱིར་རོ། །བསྒྲུབ་པའི་བློ་ཀུན་དགག་པ་དང་མ་འབྲེལ་པ་དེས་ན་དེའི་བདག་ཉིད་ཡིན་པ་དགག་པ་ཡང་མི་དམིགས་པ་ལ་ལྟོས་ཏེ། དོན་གྱི་ངོ་བོ་ངེས་པ་ཙམ་ལས་ལྷག་པའི་བྱེད་པ་ཅན་ཡིན་པའི་ཕྱིར་རོ། །འདི་རྟགས་ཀྱི་རྒྱུ་མཚན་དང་མྱོང་བའི་རྒྱུ་མཚན་ལ་མི་ལྟོས་ན། དགག་པའི་བློ་ཚད་མར་མི་རུང་ལ། བསྒྲུབ་པའི་བློ་ལ་མ་ཁྱབ་པས་མྱོང་བ་ཙམ་གྱི་རྒྱུ་མཚན་ལས་བྱུང་བ་ཡང་མ་ཡིན་པས་མི་དམིགས་པའི་རྟགས་ཀྱི་རྒྱུ་མཚན་ལ་ལྟོས་པར་གྲུབ་བོ། །དོན་འདི་ཐུགས་ལ་བཞག་ནས་1$0000300དེ་ལ་ཡང་གཅིག་དམིགས་པས་གཞན་མི་དམིགས་པར་བརྗོད་པ་ཡིན་ཏེ། དེ་ལྟ་མ་ཡིན་ན་དམིགས་པ་མ་བཀག་པ་ཅན་མེད་པ་མི་འགྲུབ་པའི་ཕྱིར་རོ་1$0000270ཞེས་གསུངས་སོ། །འདིའི་དོན་ནི་མེད་པར་གྲུབ་པ་ནི་མཐོང་ལ། མངོན་སུམ་ཙམ་གྱི་རྒྱུ་མཚན་ཅན་ཡང་མ་ཡིན་པས་རྒྱུ་མཚན་གཞན་ཡིན་ལ། དེ་ཡང་དམིགས་པ་བཀག་པ་ཁོ་ན་ཡིན་ཏེ། གཞན་མི་འཐད་པའི་ཕྱིར་རོ་ཞེས་བྱ་བ་དེ་ཉིད་ཡིན་ནོ། །དྲུག་པ་དེ་ཉིད་ལ་དམིགས་པ་བཀག་པས་མ་ངེས་པ་སྤང་བ་ནི་དམིགས་པ་མ་བཀག་པར་མེད་པར་མི་འགྲུབ་ན།

དམིགས་པ་མེད་པར་གྲུབ་པ་ཉིད་ཀྱིས་མ་ངེས་ཏེ། དེའང་མི་དམིགས་པ་གཞན་ལ་ལྟོས་ན་ཐུག་པ་མེད་པའི་ཕྱིར་རོ་ཞེ་ན། དེར་ཡང་དམིགས་པ་མེད་པར་གྲུབ་པ་ལ་དེའི་ ༼༢༩༠༽ དམིགས་པ་བཀག་པས་ནི་ཁྱབ་པ་ཡིན་པས་མ་ངེས་པ་ག་ལ་ཡོད། འོན་ཀྱང་དམིགས་པ་བཀག་པའི་འབྲས་བུ་ནི་མ་ཡིན་ཏེ། ཐ་མི་དད་པས་སོ། །དོན་མེད་པར་གྲུབ་པ་ནི་དོན་གྱི་དམིགས་པ་བཀག་པ་ལ་ལྟོས་པ་དང༌། ཐ་མི་དད་པ་ཡང་མ་ཡིན་པས་རྒྱུ་ཡིན་ཏེ། དེས་ན་དེ་ནི་དམིགས་པའི་རྟགས་ཡིན་ནོ་ཞེས་གྲུབ་བོ། །དེ་ལྟར་ན་སློབ་དཔོན་ཆོས་མཆོག་གི་བཞེད་པ་ནི་1$0000300དེ་ལ་ཡང་1$0000270ནས་1$0000300མི་འགྲུབ་པའི་ཕྱིར་ར1$0000270ོའི་བར་གྱིས་ཀྱང་ཕན་ཚུན་སྤངས་པའི་འགལ་བ་གཏན་ལ་འབེབས་པའི་ཚད་མ་ཉིད་བཤད་དོ་ཞེས་བྱ་བ་ཡིན་ནོ། །འགལ་བ་དང་དམིགས་པ་རྟགས་སུ་སྦྱར་བ་ན་མི་དམིགས་པར་འདུ་བ་ནི་དངོས་སུ་མ་བརྗོད་པར་འགྱུར་བས་གཞུང་ཉིད་ཀྱང་ཧ་ཅང་འབྲེལ་བ་མ་ཡིན་ནོ། །དེས་ན་འདི་ལ་སྔར་བཤད་པ་རྣམ་པ་གསུམ་ལས། 1$0000300འདི་ལྟར་ནས་མི་དམིགས་པ་ལས་ཡིན་ནོའི་1$0000270བར་གྱིས་ནི། འགལ་བ་དང་པོའི་དོན་གཏན་ལ་འབེབས་པའི་ཚད་མ་བཤད་དོ། 1$0000300།ཕན་ཚུན་སྤངས་ཏེ་1$0000270ནས་1$0000300བཞིན་ནོའི་1$0000270བར། 1$0000300དེ་ཡང་མི་དམིགས་པ་ལས་ཡིན་ནོ་1$0000270ཞེས་བྱ་བ་ལ་ལྟོས་པས་ནི་འགལ་བ་གཉིས་པའི་དོན་གཏན་ལ་འབེབས་པའི་ཚད་མའོ། 1$0000300།དེ་ལ་ཡང་1$0000270ནས་1$0000300ཕྱིར་རོའི1$0000270་བར་གྱིས་ནི་གཏན་ལ་ཕབ་པའི་འགལ་བ་རྟགས་སུ་སྦྱར་བ་མི་དམིགས་པའི་རང་བཞིན་དུ་གྲུབ་པ་ཉིད་བརྗོད་དོ་ཞེས་བྲམ་ཟེ་ཤང་ཀར་ནན་ཏས་བཤད་པ་དེ་ཁོ་ན་ལྟར་འཐད་དོ། །འོན་ཀྱང་དེས་འདི་སྐད་ཅེས། འགལ་བ་གཉིས་པ་ནི་ཞར་ལ་བཤད་དུ་ཟིན་ཀྱི། འདིར་འགལ་བ་གཉིས་པ་གྲུབ་པ་འགལ་བ་དམིགས་པའི་རྟགས་ཡིན་པས་དེ་མི་དམིགས་པར་བསྡུ་བའི་དོན་དུ་ནི་མ་ཡིན་ཏེ། འགལ་བ་གཉིས་པ་གྲུབ་པ་ནི།

རང་བཞིན་མི་དམིགས་པ་དང༌། རྒྱུ་མི་དམིགས་ ༼༢༩༡༽ པ་དང༌། ཁྱབ་བྱེད་མི་དམིགས་པའི་རང་བཞིན་ཡིན་པའི་ཕྱིར་རོ། །འགལ་བ་གྲུབ་པའི་རྟགས་ནི་ལྷན་ཅིག་མི་གནས་པའི་འགལ་བ་གྲུབ་པ་ཁོ་ན་ཡིན་པས་དང་པོ་དེ་གཏན་ལ་འབེབས་པའི་ཚད་མ་བཤད་དེ། ཞར་ལ་འགལ་བ་གཉིས་པ་གཏན་ལ་འབེབས་པའི་ཚད་མ་ཡང་བརྗོད་ནས། འགལ་བ་དང་པོ་རྟགས་སུ་སྦྱར་བ་མི་དམིགས་པའི་རང་བཞིན་དུ་སྟོན་པ་ནི། དེ་ལ་ཡང་ནས་མི་འགྲུབ་པའི་ཕྱིར་རོ་ཞེས་བྱ་བའི་བར་ཡིན་ནོ། །དེ་ལྟ་མ་ཡིན་ན་རང་བཞིན་མི་དམིགས་པ་ཡང་འགལ་བ་དམིགས་པར་ཐལ་བ་དང༌། ཕན་ཚུན་སྤངས་པའི་འགལ་བ་དམིགས་པ་འགའ་ཞིག་སྣང་བ་མི་དམིགས་པར་མི་འདུ་བར་ཐལ་བའི་ཕྱིར་རོ། །དང་པོ་ནི་བུམ་པ་མི་དམིགས་པས་འགོག་པ་ན་ཡང་འབའ་ཞིག་དམིགས་པ་དང་བུམ་པ་ཡོད་པ་ཕན་ཚུན་སྤངས་པའི་འགལ་བ་ཡོད་པས་སོ། །གལ་ཏེ་འགལ་བ་གཉིས་པས་བདག་གཅིག་པ་འགོག་ན་འགལ་བ་དམིགས་པ་ཡིན་ཡང༌། ཐ་དད་པ་ནི་འགོག་པར་མི་ནུས་པས་དེ་འགོག་པ་དམིགས་པ་བཀག་པའི་མི་དམིགས་པས་བྱེད་དོ་ཞེ་ན། དེ་ལ་ཡང་ས་ཕྱོགས་འབའ་ཞིག་པ་དང༌། བུམ་པ་དང་བཅས་པ་འགལ་བས་དེ་བཀག་པ་ན་བུམ་པ་བཀག་པའི་ཕྱིར་འགལ་བ་དམིགས་པས་ནུས་སོ། །དེ་ལྟ་མ་ཡིན་ཏེ། དམིགས་པ་བཀག་པས་འགོག་ན་དམིགས་པ་མེད་པ་ཉིད་མི་འགྲུབ་བོ་ཞེས་བྱའོ། །གཉིས་པ་ནི་སྣང་བས་དེའི་བདག་ཉིད་མི་སྣང་བ་འགོག་ན་མི་སྣང་བ་མི་དམིགས་པ་ཇི་ལྟར་སྣང་བ་མི་དམིགས་པར་འདུ་ཞེས་ཟེར་རོ། །འདི་ལས་དང་པོ་ནི་སྐྱོན་མེད་དེ་རང་བཞིན་མི་དམིགས་པ་འགལ་བ་བསྒྲུབས་ ༼༢༩༢༽ པར་མི་ཐལ་བ་ནི་མེད་པར་དགག་པ་ཙམ་རྟགས་ཡིན་གྱི་སྒྲུབ་པ་རྟགས་པ་མ་ཡིན་པའི་ཕྱིར་རོ། །ཡོད་མེད་ཕན་ཚུན་འགལ་བ་ཡང་འགལ་བ་བསྒྲུབ་པ་ནི་སྒྲུབ་པའི་འགལ་ཟླ་རྟགས་སུ་བཀོད་པས། འགལ་ཟླ་དགག་པ་བསྒྲུབ་པ་ལ་འདོད་པའི་ཕྱིར་ཏེ། འགལ་བ་དགག་པའི་རང་བཞིན་རྟགས་སུ་བཀོད་པ་ནི་འགལ་བ་གྲུབ་པར་མི་ཐལ་ལོ། །དམིགས་པ་མེད་པར་གྲུབ་པའི་ཚུལ་ནི་བརྗོད་ཟིན་ཏོ། །རྣམ་པ་དང་ལྡན་པའི་མྱོང་བ་ནི་ངེས་པའི་རྒྱུ་མ་ཚང་བ་མེད་པ་ཡིན་པས།

དེ་གྲུབ་ན་ངེས་པར་ཐལ་བ་ལས་དེ་མེད་པར་རང་རིག་པས་ངེས་པའི་ཕྱིར་རོ། །སྐྱོན་གཉིས་པ་ཡང་མེད་དེ། ཕན་ཚུན་སྤངས་པའི་དངོས་འགལ་བསྒྲུབས་པ་རྟགས་སུ་བྱས་ནས་འགལ་ཟླ་མེད་པའི་ཐ་སྙད་དུ་སྒྲུབ་ཀྱི་དོན་ནི་མངོན་སུམ་གྱིས་གྲུབ་ཟིན་པའི་ཕྱིར་རོ། །ཐ་སྙད་དུ་བྱ་བ་སྒྲུབ་པ་ལ་ལྟོས་ཏེ་ནི་འདི་རང་བཞིན་གྱི་གཏན་ཚིགས་ཡིན་པས་སྣང་བ་མི་དམིགས་པར་བསྡུས་པས་ཅི་བྱ། མི་དམིགས་པའི་དབྱེ་བ་བཀོད་པ་ནི་མེད་པའི་ཐ་སྙད་དངོས་སུ་སྒྲུབ་པས་འབྲས་བུ་འདྲ་བའི་ཕྱིར་ཏེ། ཐ་སྙད་བསྒྲུབ་བྱར་བཞག་པའི་སྣང་བ་མི་དམིགས་པ་བཞིན་ནོ། །རྣམ་པ་གཅིག་དུ་ན་དེ་འདྲ་བ་སྣང་བ་མི་དམིགས་པར་མི་འདུ་སྟེ་རང་བཞིན་ཡིན་མོད། འགལ་བ་དང་པོ་དམིགས་པ་སྣང་བ་མི་དམིགས་པར་འདུ་བ་ལ་ལྟོས་ཏེ་འདི་མི་དམིགས་པའི་དབྱེ་བར་སྟོན་པ་ཅི་འགལ། གཞན་ཡང་ཕན་ཚུན་སྤངས་པའི་འགལ་བ་དམིགས་པ་འགལ་བ་སྒྲུབ་པའི་རྟགས་མ་ཡིན་ན། གཞན་གྱི་དོན་གྱི་རྗེས་སུ་དཔག་པ་ལས། རང་གི་སྦྱོར་བ་དག་ལ་དེའི། །རང་གི་ངོ་བོ་སྦྱོར་བའམ། །དོན་ལ་གནོད་བྱེད་ངོ་བོ་སྟེ། །ཡོད་ན་ཡོད་ལས་མེད་ཕྱིར་རམ། །ཕན་ཚུན་ཐ་དད་གྲུབ་ཕྱིར་ཏེ། །བརྟན་དངོས་དང་ནི་ ༼༢༩༣༽ འཇིག་པ་བཞིན། །ཚད་མས་གནོད་པའི་ཕྱིར་ཡང་སྟེ། །ལྟོས་བཅས་དང་ནི་ངེས་དངོས་བཞིན། །ཞེས་བྱ་བ་དང༌། དེའི་འགྲེལ་པ་ནས་ཀྱང་ལྟོས་བཅས་ཀྱིས་ངེས་དངོས་འགོག་པ་འགལ་བས་ཁྱབ་པར་བཤད་པ་ཇི་ལྟར་མི་འགལ། དེས་ན་དེ་ལ་ཡང་ཞེས་བྱ་བ་འགལ་བ་གཉིས་མི་དམིགས་པའི་ཚད་མས་གྲུབ་པ་ཡིན་པ་དེ་ལ་སྟེ། དེ་ལྟར་གནས་པ་ན་འགལ་ཟླ་འགལ་བར་ཚད་མས་སྔར་གྲུབ་པ་ཅིག་དམིགས་པ་ན། འགལ་ཟླ་ཅིག་ཤོས་མི་དམིགས་པར་དོན་གྱིས་བརྗོད་པ་ཡིན་ཏེ། དེ་ལྟ་མ་ཡིན་ན་དགག་བྱའི་དམིགས་པ་མ་བཀག་པར་དེ་མེད་པ་མི་འགྲུབ་པའི་ཕྱིར་རོ་ཞེས་འགལ་བ་གྲུབ་པ་གཉི་ག་ལ་ཐུན་མོང་དུ་བརྗོད་པ་ཡིན་ནོ། །འདིའི་དོན་བསྡུས་པ་ནི་སྔར་འགལ་བར་གཏན་ལ་ཕབས་པའི་རིགས་ཅན་མཐོང་བ་ན།

དགག་བྱ་དང་འགལ་བའི་རང་བཞིན་སྔར་མཐོང་བ་དེའི་ཆོས་དྲན་པ་ཡིན་ཏེ། མེ་གཅིག་ལ་སྔར་དུ་བ་སྐྱེད་པའི་ནུས་པ་ཚད་མས་མཐོང་ནས། མེ་དུ་བ་མེད་པ་གཞན་ལ་དེའི་ནུས་པ་དྲན་པ་བཞིན་ནོ། །དེ་ལྟར་ངོ་ཤེས་ཀྱི་བློས་དྲན་པ་དེ་ལྟར་ནི་དངོས་པོ་ཡང་ཡོད་པ་ཡིན་ཏེ། གནོད་བྱེད་ཀྱི་ནུས་པ་དོན་དམ་པར་ཡོད་པས་སོ། །འོན་ཀྱང་སྔོན་མཐོང་བ་ལ་ལྟོས་ནས་དེ་ངེས་ཀྱི་གཞན་དུ་མ་ཡིན་པས་དྲན་པ་ཡིན་ནོ། །སྔར་མཐོང་བའི་ཆོས་ཀྱང་ལྟ་བ་པོ་ཉེ་བ་ན་གནས་པ་ལ་སྣང་རུང་གི་གྲང་རེག་མི་དམིགས་པ་ཡིན་པས་དེ་ལྟར་འདི་དྲན་ལ། དེས་ན་མི་དམིགས་པ་དངོས་པོ་ལ་ཡོད་པ་དང༌། ངེས་པའི་ཡུལ་དུ་སོང་ནས་དེ་རྗེས་དཔག་གི་རྟགས་ཡིན་པས། མི་དམིགས་པ་ཁོ་ནའོ། 1$0000300།གཅིག་བཀག་པས་མེད་པ་སྒྲུབ་པ་ལ་ནི་མི་དམིགས་པ་གྲུབ་ ༼༢༩༤༽ 1$00002701$0000300པ་ཉིད་དེ་དགག་པ་ནི་1$0000270ཞེས་བྱ་བ་མེད་པར་དགག་པ་ནི། དགག་བྱ་ལ་སོགས་པ་ཐམས་ཅད་ཀྱང་དམིགས་པ་མེད་པའི་རང་བཞིན་དུ་གྲུབ་པའི་ཕྱིར་ཏེ། དགག་བྱ་ལ་སོགས་པ་དམིགས་པ་ནི་དངོས་པོའི་ཆ་ཡིན་པ་དང༌། མེད་དགག་གིས་ཀྱང་དངོས་པོའི་ཆ་མ་བཟུང་བའི་ཕྱིར་རོ། །ས་ཕྱོགས་དང་དེའི་ཤེས་པ་མི་དམིགས་པར་བཤད་པ་ནི། མེད་དགག་ངེས་པའི་རྒྱུ་ཡིན་པས་དེ་ལ་དེར་བཏགས་པས། ཐ་སྙད་སྒྲུབ་པའི་རང་བཞིན་ལ་ལྟོས་ཏེ་བཤད་པའི་ཕྱིར་མི་འགལ་ལོ། །བློ་ཆུང་བ་རྣམས་ཀྱིས་རང་གི་བློ་མི་གསལ་བས། འདི་ལྟར་ཡིད་ཆེས་མི་ནུས་ཀྱང་མཁས་པས་དཔྱད་ན་མི་དམིགས་པའི་དོན་ནི་བདག་གིས་རྣམ་པར་ཕྱེ་བ་འདི་ཁོ་ན་ལྟར་ཡིན་པར་ཡིད་ཆེས་པར་འགྱུར་དུ་ངེས་སོ། 1$0000300།དེའི་ངོ་བོ་ཁྱབ་པའི་འབྲས་བུ་མེད་པས་ནི་མེད་པ་ཡང་ཡིན་ནོ་1$0000270ཞེས་བྱ་བ་ནི། འཆད་པར་འགྱུར་བ་ལྟར་འབྲས་བུ་མི་དམིགས་པས་ཀྱང་ཐ་སྙད་ཙམ་སྒྲུབ་པ་ཡིན་མོད་ཀྱི། འདིར་མེད་པར་སྒྲུབ་པར་བཤད་པ་ནི་གཏན་ཚིགས་ཀྱི་ངོ་བོ་ངེས་པའི་ཚད་མ་ཙམ་གྱིས་བསྒྲུབ་བྱའི་དོན་མི་འགྲུབ་པའི་ཕྱིར་རོ། །འོན་ཀྱང་དེའི་ཁྱབ་པ་ངེས་པའི་ཚད་མས་བསྒྲུབ་བྱའི་དོན་ངེས་པས་ཐ་སྙད་སྒྲུབ་པ་ལས་མ་འདས་སོ། །འདི་ལྟར་ནམ་ཀའི་ཆ་སྣང་བཞིན་པར་དུ་བ་མེད་པར་ངེས་པའི་ཚད་མས་ཁྱིམ་གྱི་ཕུགས་ན་མེ་མེད་པའི་དོན་མི་ངེས་ཀྱང༌།

མེད་པའི་དུ་བ་ལ་ནི་རྒྱུ་ནུས་པ་ཐོགས་མེད་གང་དུ་ཡང་མི་སྲིད་དོ་ཞེས་ངེས་པས་ཕུགས་ན་རྒྱུ་ཡོད་པའི་སྒྲོ་འདོགས་བཀག་པས་དོན་གྱིས་བསྒྲུབ་བྱ་རྟོགས་པ་ཡིན་ནོ། །དཔེར་ན་བྱས་པ་ཐམས་ཅད་མི་རྟག་པར་ངེས་པས་སྒྲའི་བྱས་པ་མི་རྟག་པར་ངེས་པ་དོན་གྱིས་ 

༼༢༩༥༽ རྟོགས་པ་བཞིན་ནོ། །འབྲས་བུ་ལ་སོགས་པ་ལྐོག་ཏུ་གྱུར་པ་འགོག་པ་ནི་སྔར་བཤད་པའི་རྣམ་པས་མི་དམིགས་པ་ཡིན་ཡང་སྣང་བ་མི་དམིགས་པ་ནི་མ་ཡིན་ནོ་ཞེས་དོགས་པ་ལ། དེ་གསུམ་སྣང་བ་མི་དམིགས་པར་བསྡུ་བར་བཤད་པ་ནི1$0000300་མེད་པ་དང་1$0000270ཞེས་བྱ་བའོ། །འདི་ལ་སློབ་དཔོན་ཆོས་མཆོག་གཞུང་སྦྱོར་བ་ནི། 1$0000300མེད་པ་དང་ཐ་སྙད་སྒྲུབ་པའི་མི་དམིགས་པ་འདི་ཐམས་ཅད་ལ་ཡང་1$0000270དགག་པར་བྱ་བའི་དོན་དུ་གྱུར་པ་དེ་དག་དང་ཞེས་བྱ་བ་རྒྱུ་མི་མི་དམིགས་པ་ལ་དུ་བ་དང༌། 1$0000300དེ་དག་དང་འགལ་བ་1$0000270ཞེས་བྱ་བ་འགལ་བ་དང་དེའི་འབྲས་བུ་དམིགས་པ་ལ། གཏན་ཚིགས་མེ་དང་དུ་བ་དེ་དག་དང་འགལ་བ། གྲང་བའི་རེག་པ་དག་ནི་ཆོས་ཅན་1$0000300བལྟར་རུང་བའི་བདག་ཉིད་དག་ཁོ་ནའི་1$0000270ཞེས་བྱ་བ་དེ་མ་ཐག་ཏུ་བརྗོད་པ། གཞི་མཐུན་གྱི་དྲུག་པའི་མཐའ་ཅན་ཁྱད་པར་དུ་བཀོད་པ་ནི་བསྒྲུབ་བྱ་ཡིན་པས། བལྟར་རུང་བའི་བདག་ཉིད་ཡིན་ཏེ་བསྒྲུབ་བྱར་དོན་གྱིས་བཀོད་དོ། །འདི་ལ་གཏན་ཚིགས་ནི་1$0000300དམིགས་པའི་རྒྱུ་གཞན་ཉེ་བ་1$0000270སྟེ་སྣང་དུ་རུང་བ། 1$0000300མ་གྲུབ1$0000270་དང་སྟེ་མི་དམགིས་པ་དང༌། 1$0000300གྲུབ་པ1$0000270་སྟེ་དམིགས་པར་ཡང་1$0000300རིག་པར་བྱའོ་1$0000270ཞེས་བྱ་བ་སྟེ། སྣང་བ་མི་དམིགས་དང༌། དམིགས་པའི་ཆོས་དང་ལྡན་པའི་ཕྱིར་ཞེས་བྱ་བའོ། །མ་གྲུབ་བོ་སྙམ་ན། 1$0000300གཞན་དག་ལ་1$0000270ཞེས་བྱ་སྟེ། གྲུབ་པ་དང་མ་གྲུབ་པ་གཉིས་དང་ལྡན་པ་ལས་གཞན། རྟག་ཏུ་མ་དམིགས་པའམ། དམིགས་པ་ཡིན་ན། ཞེས་གཏན་ཚིགས་བཟློག་པ་བརྗོད་པའོ་ཞེས་སོ། །འདི་ཡང་གཞུང་ལ་མ་ཞུགས་པས་སྒྲའི་དོན་མ་ཡིན་ནོ། ། ༼༢༩༦༽ ཡང་འདི་ལ་བྲམ་ཟེ་ཆེན་པོ་ཚིག་གི་དོན་སྦྱོར་བ་ནི། 1$0000300མེད་པ་དང་ཐ་སྙད་སྒྲུབ་པའི་མི་དམིགས་པ་འདི་ཐམས་ཅད་ལ་ཡང༌། དམིགས་པའི་རྒྱུ་གཞན་ཉེ་བ་མ་གྲུབ་པ་སྟེ།

1$0000270མ་དམིགས་པར་རིག་པར་བྱའོ། །ཡུལ་གང་མ་དམིགས་སྙམ་ན། 1$0000300དེ་དག་1$0000270ཅེས་སྨྲོས་ཏེ། དུ་བ་ལ་སོགས་པའི་དགག་བྱ་དེ་དག་གོ །ཅི་ལྟ་བུར་གྱུར་པ་དག་སྙམ་ན། དགག་བྱ་དེ་ཉིད་ཁྱད་པར་དུ་བྱེད་པ་ནི། 1$0000300བལྟར་རུང་བའི་བདག་ཉིད་དག་ཁོ་ནའི་1$0000270ཞེས་འོག་མ་དང་གཞི་མཐུན་གྱི་དྲུག་པས་སྔ་མ་ལྟར་ཁྱད་པར་བཀོད་དེ། བལྟར་རུང་བའི་བདག་ཉིད་དག་ཁོ་ནའི་དགག་བྱ་དེ་དག་དམིགས་པའི་རྒྱུ་གཞན་ཉེ་བ་ལས་མ་གྲུབ་པར་རིག་པར་བྱའོ་ཞེས་བྱའོ། །དེས་ན་མེ་མེད་པ་ལ་སོགས་པའི་གཏན་ཚིགས། སྣང་བ་མི་དམིགས་པར་གྲུབ་པ་ཡིན་ནོ་ཞེས་བརྗོད་པ་ནི། དེ་དག་དང་འགལ་བ་དག་སྒྲུབ་པར་ཡང་རིགས་པར་བྱའོ་ཞེས་བྱ་བའོ། །ཡང་གི་སྒྲ་ནི་ཕན་ཚུན་སྡུད་པའོ། །གལ་ཏེ་བལྟར་རུང་བ་མ་གྲུབ་པ་ཡིན་ན་སྣང་བ་མི་དམིགས་པར་འདུ་ལ། དེ་ལྟ་ན་ཡང་གཏན་ཚིགས་གྲུབ་པར་ཡང་རིག་པར་བྱ་བ་བདེན་པ་ཞིག་ན། བལྟར་རུང་བ་ཉིད་ཅི་སྟེ་ཞེ་ན། 1$0000300གཞན་དག་ལ་ནི་1$0000270ཞེས་བྱ་བ་སྟེ་བལྟར་རུང་བའི་བདག་ཉིད་མ་ཡིན་པ་ལ་ནིའོ། །མེད་པ་མི་འགྲུབ་པ་ནི་མེ་ཡོད་པ་ན་གྲང་བ་མེད་པ་མི་འགྲུབ་པའོ། །དེས་ན་མེ་གྲང་བ་དང་འགལ་བར་ཡང་མི་འགྲུབ་པས་འགལ་བ་དག་མི་འགྲུབ་བོ། །ཞེས་སྨྲོས་སོ་ཞེའོ། །འདི་ཡང་རྣམ་པ་ཐམས་ཅད་དུ་སྒྲའི་དོན་མ་ཡིན་ནོ། །འདི་ལྟར་ཡིན་ཏེ། མེད་པ་དང་ཐ་སྙད་སྒྲུབ་པའི་མི་དམིགས་པ་འདི་ཐམས་ཅད་ཡང་རྒྱུ་ལ་སོགས་པ་དེ་དག་དང༌། མེ་ལ་སོགས་པ་དགག་བྱ་དེ་དག་དང་འགལ་བ་ ༼༢༩༧༽ དག་རིམ་པ་བཞིན་རྒྱུ་ལ་སོགས་པ་དམིགས་པའི་རྒྱུ་གཞན་ཉེ་བར་མ་གྲུབ་པ་སྟེ་མེད་པ་དང༌། དེ་དག་དང་འགལ་བ་ལ་སོགས་པ་གྲུབ་པ་སྟེ། ཡོད་པ་དག་ནི་དགག་བྱ་བལྟར་རུང་བའི་བདག་ཉིད་དག་ཁོ་ནའི་ཞེས་བྱ་བ། གཞི་ཐ་དད་པའི་འབྲེལ་པ་ཅན་གྱི་དྲུག་པས་ནི། དེ་ལྟ་བུའི་དགག་བྱ་ལ་ལྟོས་པའི་རྒྱུ་དང༌། འགལ་བ། མེད་པ་དང༌། ཡོད་པར་རིག་པར་བྱའོ། །ཅིའི་ཕྱིར་ཞེ་ན།

གཞན་དག་ལ་ནི་ཞེས་བྱ་བ་དགག་བྱ་བལྟར་རུང་བའི་རྒྱུ་དང་འགལ་ཟླ་གྲུབ་པ་དང༌། མ་གྲུབ་པར་ཁས་མི་ལེན་ཏེ། བལྟར་མི་རུང་བ་ཡིན་ནའོ། །ལྷག་མ་ནི་སླའོ། །བསྡུས་པའི་དོན་ནི་དེ་ལྟར་དངོས་སུ་ངོ་ཤེས་ཀྱི་བློ་ལ་མ་ལྟོས་པར་རྟོགས་པར་བྱ་བའི་སྣང་བ་མི་དམིགས་པ་མེད་པས། རང་གི་སྒྲས་བརྗོད་པའི་སྣང་བ་མི་དམིགས་པ་ལས་ཐ་དད་ཀྱང༌། སྔོན་མཐོང་བ་ལ་ལྟོས་པའི་ངོ་ཤེས་ཀྱིས་སྔོན་མཐོང་བ་དང་རང་བཞིན་མཚུངས་པར་ངེས་པར་བྱ་བའི་སྣང་བ་མི་དམིགས་པ་ཡོད་པས། སྣང་བ་མི་དམིགས་པར་མ་འདུས་པ་ཡང་མ་ཡིན་ནོ་ཞེས་བྱ་བའོ། །དེས་ན་ཁ་ཅིག་ན་རེ། སྦྱོར་བ་བཅུ་གཅིག་ལས་ལྷག་མ་དང་པོར་འདུས་ན་གཅིག་གམ་ཡང་ན་བཅུར་དབྱེ་བ་འཐད་ཀྱི། བཅུ་གཅིག་ཏུ་ནི་མི་འཐད་དེ། ཁྱད་པར་གྱི་ནང་དུ་སྤྱི་བགྲང་བར་མི་རིགས་སོ། །འོན་ཏེ་བཅུ་གཅིག་དད་ན་ཕན་ཚུན་འདུ་བ་མེད་དོ་ཞེས་ཟེར་བའི་ལན་ཡང་བཏབ་སྟེ། འདི་དག་སྒྲ་ཐ་དད་པས་སྦྱོར་བ་བཅུ་གཅིག་ཕན་ཚུན་མི་འདུ་ལ། དོན་གཅིག་པས་ཐམས་ཅད་སྣང་བ་མི་དམིགས་པར་འདུའོ་ཞེས་ཁ་ཅིག་འཆད་པ་ཡང་རིགས་པར་བལྟའོ། 1$0000300།གང་ཡང་ཤེས་པར་བྱེད་པ་མེད་པའི་ཕྱིར་1$0000270ཞེས་བྱ་བ་ལ་དོན་གྱི་ ༼༢༩༨༽ ངོ་བོ་དང་རང་བཞིན་གྱི་ཁྱད་པར་ལ་སྐུར་པ་འདེབས་པའི་འཁྲུལ་པ་ཉིད་དཔེ་དང་བཅས་ཏེ་བརྗོད་པ་ནི། 1$0000300དབང་པོ་ལས་འདས་པའི་དོན་ནམ་1$0000270ནས་1$0000300ལྟ་བུའོ་ཞ1$0000270ེས་བྱ་བའི་བར་རོ། །འཁྲུལ་པའི་རྒྱུ་མཚན་བརྗོད་པ་ནི། ཤེས་པར་བྱེད་པའི་རྒྱུ་མཚན་མེད་པའི་ཕྱིར་ཞེས་བྱ་བའོ། །འཁྲུལ་པ་ལ་གནོད་བྱེད་བརྗོད་པ་ནི་1$0000300མངོན་སུམ་གྱི་དོན་ལ་ཡང་1$0000270ཞེས་བྱ་བ་ལ་སོགས་པའོ། །དེ་ཉིད་གསལ་བར་བཤད་པ་ནི་1$0000300རྒྱུ་ལས་1$0000270ཞེས་བྱ་བ་ལ་སོགས་པའོ། མངོན་སུམ་དུ་གྱུར་པའི་དོན་ལ་འབྲས་བུ་དེ་མ་ཐག་པ་མེད་པ་ནི་རང་གི་ངོ་བོ་དང་ཁྱད་པར་མ་ཤེས་པས་མེད་པར་ངེས་པ་ལ་གནོད་པ་ཡིན་ཏེ།

རང་གི་ངོ་བོ་སྲིད་ཀྱང་འབྲས་བུ་མེད་པས་དཔག་པར་མི་ནུས་པ་དང༌། རང་བཞིན་ཁྱད་པར་ཡང་ནུས་པའི་མཚན་ཉིད་ཡིན་པས་འབྲས་བུ་ད་ལྟ་མེད་པ་ཡང་ཡོད་པར་སྲིད་པའི་ཕྱིར་རོ། །འདི་ལ་1$0000300དབང་པོ་ལས་འདས་པ་1$0000270ནས་1$0000300ལྟ་བུའི་1$0000270བར་གྱིས་ནི་འཁྲུལ་པ་སྔ་མ་བཞིན་བརྗོད་ལ། འཁྲུལ་པ་གཉི་གའི་རྒྱུ་ཐུན་མོང་དུ་བརྗོད་པ་ནི་ཤེས་པར་བྱེད་པ་མེད་པའི་ཕྱིར་ཞེས་བྱ་བ་ཡིན་ལ། 1$0000300མངོན་སུམ་གྱི་དོན་ལ་ཡང་1$0000270ནས་1$0000300ལོག་པ་ཡིན་ནོའི་1$0000270བར་གྱིས་ནི་རང་བཞིན་གྱི་ཁྱད་པར་ལ་འཁྲུལ་པའི་རྒྱུ་བྱེ་བྲག་ཏུ་བརྗོད་དོ། །དེས་ན་འཁྲུལ་པ་ལ་གནོད་བྱེད་བརྗོད་པ་ནི། 1$0000300རྒྱུ་ལས་1$0000270ཞེས་བྱ་བ་ལ་སོགས་པ་ཡིན་ནོ་ཞེས་སློབ་དཔོན་ཆོས་མཆོག་འཆད་པ་ནི། གཞུང་ལ་ཞུགས་པར་མི་སྣང་ལ། འཐད་པ་ཡང་མ་ཡིན་ཏེ། 1$0000300འབྲས་བུ་དེ་མ་ཐག་པ་མེད་པ་1$0000270ཞེས་བྱ་བ་དང༌། 1$0000300རྒྱུ་ལས་འབྲས་བུ་ཆད་པ་1$0000270ཞེས་བྱ་བ་ལ་སོགས་པ་དོན་གཅིག་ཉིད་ཡིན་པས་འཁྲུལ་པའི་རྒྱུ་དང་གནོད་བྱེད་གཉིས་སུ་འགལ་བའི་ཕྱིར་རོ། ། ༼༢༩༩༽ 1$0000300རྟོག་པ་སྔོན་དུ་གཏོང་བ་ལུང་ངམ་ལུང་མ་ཡིན་པ་ཚོལ་བ་ཐམས་ཅད་ནི་འཇུག་པར་འདོད་པས་ཡིན་གྱི་ཞེན་པས་ནི་མ་ཡིན་ནོ། 1$0000270།ཞེས་བྱ་བ་ལ་སོགས་པའི་དོན་ནི་ལུང་ནི་འཇུག་པའི་ཡན་ལག་ཏུ་ཡོངས་སུ་འཛིན་པ་ཡིན་ནོ། །ཁྱད་པར་ཅན་གྱི་ངག་དེ་འདྲ་བ་ནི་འཇུག་པའི་ཡན་ལག་མ་ཡིན་ཏེ། ཁྱད་པར་མ་ངེས་པའི་ཕྱིར་རོ་ཞེས་བྱ་བའོ། །འདི་ལ་གལ་ཏེ། དངོས་པོ་ལ་ཡིད་ཆེས་པའི་ངག་ཡིན་པ་ཉིད་ཀྱིས་འཇུག་པའི་ཡན་ལག་མ་ཡིན་ནམ། ཁྱད་པར་ངེས་ཅི་དགོས། གལ་ཏེ་མི་སླུ་བའི་ཁྱད་པར་མ་ངེས་པས་འཇུག་པའི་ཡན་ལག་མ་ཡིན་པས་ངེས་པ་ཉིད་ལས་འཇུག་ན། འོ་ན་གཞན་ལས་ངེས་པར་བྱ་བའི་ཚད་མ་མཐའ་དག་ཀྱང་འཇུག་པའི་ཡན་ལག་མ་ཡིན་པར་འགྱུར་རོ་ཞེས་རྒོལ་ན། ལན་འདི་ཡིན་ཏེ་སྒྲ་ནི་རང་ཉིད་དོན་གཅོད་པའི་ཚད་མ་ནི་མ་ཡིན་ཏེ།

འོན་ཀྱང་རྟགས་ལྟར་རྣམ་པར་གཅོད་པའི་ཚད་མའི་རྐྱེན་ཡིན་ནོ། །དེས་ན་རང་གི་ངོ་བོ་དང་དོན་འབྲེལ་པ་མ་ངེས་པར་དོན་ལ་ངེས་པར་བྱེད་པའི་བློ་སྐྱེད་མི་ནུས་ཏེ། རྟགས་ལྟར་སྣང་བ་བཞིན་ནོ། །དོན་ལ་ངེས་པའི་བློ་མ་སྐྱེས་ན་ཡང་སྒྲ་ལས་བྱུང་བའི་ཤེས་པ་ཐེ་ཚོམ་ཀྱི་རང་བཞིན་དུ་འགྱུར་བས་ཅི་ལྟར་དོན་ལ་མི་སླུ་བའི་ཚད་མར་འགྱུར། འགྱུར་ན་ནི་རང་གི་ངོ་བོ་དང་འབྲེལ་པ་གཏན་ལ་མ་ཕབས་པའི་རྟགས་ལས་སྐྱེས་པའི་བློ་ཡང་དེར་ཐལ་ལོ། །འོ་ན་མངོན་སུམ་ཡང་དོན་བདེན་པར་ངེས་པར་མ་བྱས་པ་ཅི་ལྟར་ཚད་མ་ཡིན་ཞེ་ན། སྣང་བའི་སྒོ་ནས་དོན་འཛིན་པ་ལ་ངེས་པས་ཅི་བྱ། ངེས་པའི་སྒོ་ནས་འཛིན་པས་དོན་གཅིག་ཏུ་མ་ངེས་ན་ནི་གང་ཡང་ཡོངས་སུ་མ་བཅད་པར་ཐལ་ཏེ་གང་ཡང་རྣམ་པར་མ་བཅད་པས་སོ། །དེས་ན་ ༼༣༠༠༽ མངོན་སུམ་ནི་ངེས་པའི་རང་བཞིན་གྱི་དོན་སྣང་བ་དང་སྣང་བའི་བྱེད་པ་ཡང་ཞེན་པ་ལ་བསྟན་པ་དེ་ཙམ་གྱིས་མི་སླུ་བར་གྲུབ་ཀྱི། རྣམ་པར་རྟོག་པ་ནི་སོ་སོར་ངེས་པའི་དོན་ངེས་པར་བྱེད་པ་ཁོ་ནས་ཚད་མར་འགྲུབ་ལ། དེ་ལྟ་མ་ཡིན་ན་ནི་ཚད་མ་མ་ཡིན་པས་ཉིད་དོ། །དེས་ན་འདི་མངོན་སུམ་གྱི་སྒོ་ནས་བརྩད་པ་ནི་མི་འདྲའི། རྗེས་དཔག་གི་སྒོ་ནས་ནི་འདྲ་བ་ཉིད་པས་སྐྱོན་མེད་དོ། །རྒོལ་བ་འདི་ལ་སློབ་དཔོན་ཆོས་མཆོག་གིས་མངོན་སུམ་གྱི་མི་སླུ་བ་མ་ངེས་པས། མི་འཇུག་ན་ནི་འཇུག་པ་ཆད་པར་ཐལ་བས་ཡོན་ཏན་མ་ངེས་ཀྱང་འཇུག་པའི་རྒྱུ་ཡིན་ནོ། །ཤིན་ཏུ་ལྐོག་ཏུ་གྱུར་པ་རྗོད་པའི་སྒྲ་ལ་ནི་ཡོན་ཏན་ངེས་པར་མི་འཇུག་ཀྱང་འཇུག་པ་ཆད་པར་མི་ཐལ་བས་ཡོན་ཏན་ངེས་པ་ཁོ་ན་འཇུག་པའི་རྒྱུ་ཡིན་ནོ་ཞེས་ལན་བཏབ་པ་ནི་རྟོག་གེ་བའི་ཚིག་ཏུ་མི་སྣང་ངོ༌། །དེ་ལྟར་སྣང་བ་མི་དམིགས་པ་དང༌། མི་སྣང་བ་དམིགས་པ་བཤད་ནས་ད་ནི་དེ་གཉིས་ཀྱི་འབྲས་བུ་སྟོན་ཏོ། །འདི་ལ་གསུམ་སྟེ། མི་སྣང་བ་མི་དམིགས་པའི་འབྲས་བུ་དང༌། སྣང་བ་མི་དམིགས་པའི་འབྲས་བུ་དང༌།

འབྲས་བུ་དང་པོ་སྣང་བ་མི་དམིགས་པས་ཀྱང་དོན་གྱིས་གྲུབ་པར་བསྟན་པའོ། །དེ་ལ་དང་པོ་ནི། འཇུག་པ་བློ་སྔོན་ཅན་ཉིད་ཕྱིར། །དེ་ནི་མི་འཇུག་འབྲས་ཅན་འདོད། །ཅེས་བྱའོ། །དེ་ལ་ཡང་བསྒྲུབ་བྱའི་རང་བཞིན་དང༌། གཏན་ཚིགས་ཀྱི་རང་བཞིན་དང༌། གཏན་ཚིགས་ངེས་པར་བྱེད་པའི་ཚད་མ་གསུམ་གྱིས་རྟོགས་པར་བྱའོ། །བསྒྲུབ་བྱ་ནི། དེ་ནི་མི་འཇུག་འབྲས་ཅན་འདོད། །ཅེས་བྱ་བས་བསྟན་ཏེ། འབྲས་བུའི་རྟགས་ལས་བྱུང་བའི་བློ་རྗེས་སུ་དཔག་པ་ཡིན་ནོ། །དེ་ཡང་མི་འཇུག་ ༼༣༠༡༽ འབྲས་ཅན་ཞེས་བྱ་བ་འཇུག་པ་བཀག་པར་ངེས་པའི་འབྲས་བུ་ཅན་དུ་བརྗོད་པས་བསྟན་ཏོ། །དེའི་ཡུལ་ཡང་བསྒྲུབ་བྱ་ཉིད་ཡིན་པས་འཇུག་པ་མེད་པ་བསྒྲུབ་བྱའི་ཆོས་སུ་བསྟན་པ་ཁོ་ནའོ། །ཆོས་ཅན་གང་ལ་འཇུག་པ་བཀག་པའི་ཆོས་བསྒྲུབ་པར་བྱ་ཞེ་ན། དོན་གྱིས་ན་བསྐལ་པའི་དོན་གང་ལ་མངོན་སུམ་དང་རྗེས་སུ་དཔག་པ་མེད་པར་དེ་ལ་ཡིན་པར་རྟོགས་པར་བྱ་སྟེ། གཏན་ཚིགས་དམིགས་པར་བྱ་བ་མེད་པ་དེའི་ཆོས་ཡིན་པའི་ཕྱིར་དང༌། དགག་བྱ་ཡོད་པའི་ཐ་སྙད་དེ་དང་འབྲེལ་པར་ཐེ་ཚོམ་ཟ་བའི་ཕྱིར་རོ། །དེའི་ཕྱིར་ཚད་མ་རྣམ་འགྲེལ་ལས་ཀྱང༌། མེད་ལ་མི་འཇུག་འབྲས་བུ་ཅན་ཞེས་གསུངས་ཏེ། འཇུག་པ་བཀག་པ་ཉིད་ནི་མེད་པ་དང་འདྲ་བར་ཐ་སྙད་ཀྱི་ཡུལ་མ་ཡིན་པར་འདོད་པ་བསྐལ་པའི་དོན་དེ་ཉིད་བཀག་པར་བསྟན་ཏོ། །འཇུག་པ་བཀག་པ་ཡང་མི་སླུ་བའི་འཇུག་པ་ཡུལ་དུ་རུང་བ་ཉིད་བཀག་པ་ལ་འདོད་ཀྱི་འཇུག་པ་ཅི་འདྲ་བ་བཀག་པ་ནི་བསྒྲུབ་བྱ་མ་ཡིན་ནོ། །གལ་ཏེ་ཡོད་པར་དམིགས་པའི་ས་ཕྱོགས་ཉིད་ཆོས་ཅན་དུ་བྱས་ཏེ། བསྐལ་པའི་དོན་དོན་དུ་གཉེར་བའི་འཇུག་པ་མི་སླུ་བ་ཅན་གྱི་ཡུལ་དུ་རུང་བ་མ་ཡིན་ཏེ། བསྐལ་པའི་དོན་དང་ལྡན་པར་དམིགས་པའི་ཕྱིར་རོ་ཞེས་ཅི་སྟེ་མི་སྒྲུབ་ཅེ་ན། གང་ཞིག་འཁྲུལ་པ་མེད་པ་དེའི་སྒོ་ནས་ཐ་སྙད་དུ་བྱེད་ན་ཆེར་མཛེས་སོ། །དེས་ན་ཡོད་པ་དེ་འདྲ་བ་ནི་ཐ་སྙད་དགག་པའི་འབྲས་བུ་ཅན་གྱི་གཏན་ཚིགས་ཀྱི་གཞིར་མ་ངེས་ཏེ།

ཕྱོགས་ལ་སོགས་པ་འགའ་ཡང་མི་དམིགས་པར་བསྐལ་པའི་དོན་རྟོག་པས་ཡུལ་དུ་བྱས་པ་ལ་ཐ་སྙད་དུ་རུང་བའི་ཉེ་བར་ལེན་པ་འགོག་པ་སྲིད་པའི་ཕྱིར་རོ། །དེའི་ཚེ་གཏན་ ༼༣༠༢༽ ཚིགས་ཅི་ལྟར་ངེས་ཞེ་ན། རང་རིག་པའི་ཤེས་པའི་ངོ་བོ་མྱོང་བ་ལས་ཏེ། དེ་མ་ཐག་ཏུ་འཆད་པ་བཞིན་ནོ། །འོ་ན་དེ་ཉིད་ལ་ཡོད་པའི་ཐ་སྙད་དུ་བྱེད་པའི་ཆོས་འགོག་པ་ན། འཛིན་པའི་རྣམ་པ་ཅན་དུ་བྱས་ཏེ། དམིགས་པར་བྱེད་པ་ཉིད་བཀག་པ་རྟགས་སུ་བྱས་ན། ཡོད་པའི་ཆོས་སུ་འགྱུར་རོ་ཞེ་ན། ཕྱི་རོལ་ལ་འཇུག་པའི་ཚད་མ་ལ་དེ་མ་ངེས་པས་ན་མི་རུང་ངོ༌། །ཐ་སྙད་ནི་འདིར་མི་འཁྲུལ་པའི་ཆོས་ཅན་གྱིས་བྱེད་ལ། དེ་ནི་འཁྲུལ་པའི་ཕྱིར་རོ། །མེད་པ་ནི་འཛིན་པ་དང་གཟུང་བ་མཐའ་དག་ཀྱང་ཡིན་ཏེ། དགག་བྱའི་དོན་དངོས་པོར་རུང་བའི་མཚན་ཉིད་དམ། དེའི་རྟེན་ཅན་གྱི་ཤེས་པ་འཇུག་པ་ནི་དམིགས་པ་ཡིན་ལ། དེ་བཀག་པ་ནི་འཛིན་པའི་རྣམ་པ་ལ་ཡོད་པས་སོ། །དེས་ན་མེད་པའི་དོན་ཆོས་ཅན་དུ་ངེས་ལ། དེ་ཐ་སྙད་དུ་ཡང་བྱ་བ་ཡིན་པས། མེད་ལ་མི་འཇུག་འབྲས་བུ་ཅན་ཞེས་རྣམ་འགྲེལ་དུ་བརྗོད་དོ། །འདིར་ནི་དོན་གྱིས་གོ་བར་བསམས་ནས་གཞི་དངོས་སུ་མ་བརྗོད་ཀྱང་བརྗོད་ན་ནི་བཤད་མ་ཐག་པ་ལྟར་རིགས་སོ། །འོ་ན་སྣང་བ་མི་དམིགས་པ་ལ་ཡང་མེད་པའི་ཐ་སྙད་མེད་པ་ཁོ་ན་ལ་སྒྲུབ་པར་འགྱུར་རོ། །དེས་ན་དེར་ཡང་འདི་ལྟར་ཅི་སྟེ་མི་བསྙད་ཅེ་ན། བསྙད་པ་ཁོ་ན་སྟེ། ལ་ལ་མེ་ཤེས་འབྲས་བུ་ཅན་ཞེས་བྱ་བར་ཡང་མེད་ལ་ཞེས་བྱ་བ་རྗེས་སུ་འཇུག་པའི་ཕྱིར་རོ། །རྣམ་ངེས་འདིར་དངོས་སུ་མ་བརྗོད་ཀྱང༌། མེད་པར་ངེས་པའི་འབྲས་བུ་ཅན། །མི་དམིགས་ཞེས་བྱ་བ་ལ་ཡང་མེད་པའི་གཞི་ལ་མེད་པར་ངེས་པའི་འབྲས་བུ་ཅན་ཞེས་དོན་གྱིས་བལྟའོ། །ཡང་ན་ཡོད་པའི་ཐ་སྙད་འགོག་པས་ནི་སྣང་བ་མི་དམིགས་ ༼༣༠༣༽ པ་ལ་ཡང་ཁྱབ་པས། དེའི་གཞི་ནི་སྣང་བ་མི་དམིགས་པ་ལ་ཡང་ཁྱབ་པར་ངེས་པ་ཡིན་ནོ། །རྣམ་པ་གཅིག་དུ་ན་སྣང་བ་མི་དམིགས་པ་ལ་ནི་དོན་དེ།

སྣང་དུ་རུང་བ་ཉིད་དུ་ངེས་པར་བྱ་བའི་དོན་དུ་ཕྱི་རོལ་གྱིས་ཕྱོགས་ལ་སོགས་དམིགས་པ་ལྟོས་པས་ཡོད་པ་ཉིད་འཁྲུལ་པ་མེད་པའི་ཆོས་ཅན་ཡིན་ནོ། །དེས་ན་མེད་པ་གཞིར་བྱ་བ་ལ་མི་ལྟོས་སོ། །དེའི་ཚེ་ཕྱིའི་དོན་འགའ་ཡང་མ་དམིགས་པར་ནི་ཕྱི་རོལ་ལ་སྣང་བ་མི་དམིགས་པ་མི་འཇུག་ལ། ཕྱི་རོལ་སྣང་བ་ལ་ལྟོས་ན་ཡང་ཤེས་པ་ཅིག་ལ་འདྲེ་བ། དགག་པ་ལ་ཉེ་བར་མཁོ་བ་དེ་ཉིད་ཆོས་ཅན་དུ་བྱེད་པས་མེད་པ་གཞིར་བྱ་བ་ཅི་ལྟོས། མི་སྣང་བ་མི་དམིགས་པ་ལ་ནི་མེད་པ་གཞི་བྱ་བ་ལ་མ་བརྟེན་ན། ཕྱིའི་ཡུལ་ཅན་གྱི་གཏན་ཚིགས་རེས་འགའ་མི་འཇུག་པར་ཐལ་བས། དེ་གཞིར་བྱ་བ་ལ་ལྟོས་པ་དང༌། དེ་ཁོ་ནས་གྲུབ་པས་གཞི་གཞན་ལ་ལྟོས་པ་མེད་པའི་ཕྱིར་མེད་པ་གཞིར་བསྟན་ཏོ། །གཉིས་པ་གཏན་ཚིགས་ཀྱི་ངོ་བོ་ཡང༌། འཇུག་པ་བློ་ཅན་སྔོན་ཉིད་ཕྱིར། །ཞེས་བྱ་བས་ཁྱབ་པ་བསྟན་ནས། དེ་ནི་ཞེས་བྱ་བ་ཉེ་བར་གཏོད་པ་རྗོད་པས་བསྟན་པ་ཡིན་ནོ། །དེ་ལྟར་ཡང༌། གང་དུ་ལྔ་པས་བསྒྲུབ་བྱ་ཡི། །མི་མཐུན་ཕྱོགས་ལ་མི་འཁྲུལ་བ། །བརྗོད་པ་དེ་ནི་དཔེ་ཡིན་ཏེ། །གཏན་ཚིགས་ཉེར་གཏོད་བདག་ཉིད་ལས། །ཞེས་གསུང་ངོ༌། །དེ་ནི་ཞེས་བྱ་བ་ནི་ཚད་མ་མཐའ་དག་བསྐལ་པའི་དོན་ལ་ལྡོག་པ་དེའོ། །དེས་ན་མི་སྣང་བ་མི་དམིགས་པའི་གཏན་ཚིགས་ཀྱི་ངོ་བོ་ནི་ཡུལ་དེ་ལ་ཚད་མ་མཐའ་དག་ལོག་པ་ཡིན་གྱི། སྣང་བ་མི་དམིགས་པ་ལྟར་ཚད་མ་གཅིག་ལོག་པ་ཙམ་ནི་མ་ཡིན་ཏེ། འདིར་ཚད་མ་གཅིག་ལོག་ཀྱང་གཉིས་པ་ ༼༣༠༤༽ འཇུག་པར་མི་འགལ་བ་འཁྲུལ་པར་ཐལ་བའི་ཕྱིར་རོ། །སྣང་བ་མི་དམིགས་པར་ནི་མངོན་སུམ་འབའ་ཞིག་ལྡོག་ན། དོན་ཡོད་པ་མི་སྲིད་པས་ཡུལ་ཅན་གྱི་ཚད་མ་གཞན་ཡང་མི་ལྡོག་མི་སྲིད་དོ། །དེས་ན་ཐམས་ཅད་ལྡོག་པ་དོན་མེད་དོ། །གསུམ་པ་གཏན་ཚིགས་ངེས་པར་བྱེད་པའི་ཚད་མ་ནི། གལ་ཏེ་ཡུལ་དེ་ལ་ཚད་མ་ལོག་པ་ཉིད་ཅི་ལྟར་ངེས། དམིགས་པ་གཅིག་མྱོང་བས་ནི་མ་ཡིན་ཏེ། དེ་དག་བདག་ཉིད་སོ་སོར་ངེས་པ་གྲུབ་པས་དེའི་བདག་ཉིད་དུ་གྱུར་པའི་ཚད་མ་གཞན་མེད་པར་ངེས་ཀྱང༌།

རང་བཞིན་ཐ་དད་པའི་བློ་གཞན་ཇི་ལྟར་འགོག འགོག་ན་ནི་རྣ་བའི་རྣམ་པར་ཤེས་པ་གཅིག་མྱོང་བས་ཤེས་པ་གཞན་མཐའ་དག་མེད་པར་ཡང་ཐལ་ལོ། །སྣང་བ་མི་དམིགས་པ་ནི་དགག་བྱ་ཡོད་ན། སྣང་བཞིན་པ་དེ་དང་ཤེས་པ་གཅིག་ལ་འདྲེ་བར་ངེས་པས། དེ་མྱོང་བ་ན། གཞན་གྱི་བདག་ཉིད་ཡིན་པ་རྣམ་པར་བཅད་པས། དགག་བྱའི་ཡུལ་ཅན་གྱི་ཤེས་པ་མེད་པར་ངེས་ཏེ། རང་བཞིན་གཞན་དུ་གྱུར་པའི་བློ་མེད་པར་ངེས་པ་ལ་མི་ལྟོས་པའི་ཕྱིར་རོ། །ཚད་མ་གཞན་འགོག་པ་ན་ནི་དེ་ལྟར་མི་རིགས་པས་ཚད་མ་མཐའ་དག་ལྡོག་པ་ཇི་ལྟར་ངེས་ཞེ་ན། འདི་ལ་ཤེས་པ་དེའི་བདག་ཉིད་འགོག་པའི་རིགས་པ་དང༌། ཤེས་བྱ་བུམ་པ་འགོག་པའི་རིགས་པ་མཚུངས་པའི་ཕྱིར་རོ་ཞེས། སྔར་ལན་དང་བརྒལ་བ་བཤད་ཟིན་པས་ཡང་མི་བརྗོད་དོ། །མི་དམིགས་པའི་ཁྱད་པར་གྱི་མཚན་ཉིད་བཤད་ཟིན་ཏོ། །རང་བཞིན་གྱི་གཏན་ཚིགས་ལ་ཚིགས་སུ་བཅད་པ་ཕྱེད་དང་པོས་ནི་མཚན་ཉིད་བརྗོད་དོ། །དེའི་འོག་ཏུ་ཕྱེད་ཀྱིས་རབ་ཏུ་དབྱེ་བའོ། ། 

༼༣༠༥༽ དེའི་འོག་ཏུ་རང་བཞིན་དེ་ལ་ཡང་ནས་བརྗོད་པར་བྱའོ་ཞེས་བྱ་བའི་འགྲེལ་པ་ཉིད་ཀྱི་སྤྲོས་པས་ནི་གོ་བྱེད་ཀྱི་ནུས་པ་བརྗོད་དོ། །དེ་མན་ཆད་ཀྱིས་ནི་ནུས་པའི་ཚད་མ་དེ་ཉིད་སྒྲུབ་པའོ། །རབ་ཏུ་དབྱེ་བ་ལ་བྱས་པ་ཁྱད་པར་ལ་ལྟོས་པ་ལྟར་ཡོད་པའང་ཡིན་ཏེ། བྱས་པ་རྒྱུ་ཁྱད་པར་དུ་འཕངས་པ་ལྟར་ཡོད་པས་འབྲས་བུ་ཁྱད་པར་དུ་འཕེན་ཏེ། ཡོད་པ་ནི་དོན་བྱེད་ནུས་པ་ལ་བརྗོད་པའི་ཕྱིར་རོ་ཞེ་ན། མ་ཡིན་ཏེ་བྱས་པའི་སྒྲས་ནི་བྱེད་པ་པོ་ལ་ལྟོས་པའི་ཆོས་ཉིད་བརྗོད་བྱར་བྱས་ལ། ཡོད་པས་ནི་འབྲས་བུ་ལ་ལྟོས་པའི་ནུས་པ་བརྗོད་བྱར་མ་བྱས་ཏེ། དེའི་མཚན་ཉིད་ཅན་སྒྲོ་མ་བཏགས་པར་གནས་པའི་རང་བཞིན་ཙམ་བརྗོད་པའི་ཕྱིར་རོ། །མཚན་ཉིད་དང་མཚོན་བྱ་ཕན་ཚུན་མི་འཁྲུལ་ཡང་བློའི་ཡུལ་དུ་ཆོས་ཐ་དད་པ་ཉིད་དེ། དོན་དང་འདྲ་བ་དང་དོན་རྟོགས་པ་ཉིད་བཞིན་ནོ། །དེས་ན་དོན་རྟོགས་པར་བྱེད་པའི་ཆོས་བརྗོད་ཀྱང་འདྲ་བས་ནི་མ་ཡིན་པ་བཞིན་དུ། མཚན་ཉིད་དང་མཚོན་བྱ་ཡང་བརྗོད་བྱ་ཐ་དད་པས་མཚན་ཉིད་བརྗོད་པ་ཁྱད་པར་ལ་ལྟོས་པ་ཡིན་ཡང༌། མཚོན་བྱ་བརྗོད་པ་ནི་དག་པ་བརྗོད་པ་ཡིན་པས་མི་འགལ་ལོ། །སྒྲོ་མ་བཏགས་པར་ངོ་བོ་ཉིད་གནས་པར་བརྗོད་པར་བྱ་བ་ནི། ནུས་པ་ལ་ལྟོས་ནས་བཞག་པས། མཚན་ཉིད་དང་མཚོན་བྱ་ཡང་ཡིན་ནོ། །1$0000300རྗེས་སུ་འགྲོ་བ་ཡང་དོན་གྱིས་གོ་བས་འགྲུབ་སྟེ་1$0000270ཞེས་བྱ་བ། རྗེས་སུ་འགྲོ་ལྡོག་གི་སྦྱོར་བར་ཕན་ཚུན་གོ་བར་བརྗོད་མ་ཐག་པ་ཉིད། ཟློས་པར་མི་ཐལ་ལམ། མི་ཐལ་ཡང་རྗེས་འགྲོའི་སྦྱོར་བ་ལ་ཡང་ལྡོག་པ་ཡང་དོན་གྱིས་གོ་བར་གྲུབ་སྟེ་ཞེས་བྱ་བ་ལ་སོགས་པ་ཅི་སྟེ་མི་རྗོད་ཅེ་ན། ༼༣༠༦༽ ཁ་ཅིག་ན་རེ། རང་བཞིན་གྱི་གཏན་ཚིགས་ནི་བསྒྲུབ་བྱ་བསྒྲུབ་པའི་དོན་ལ་གོ་བར་བྱེད་པ་ཡིན་པས། ལྡོག་པའི་སྦྱོར་བར་བསྒྲུབ་བྱ་ལྡོག་པ་ལ་གཏན་ཚིགས་ལྡོག་པས་ཁྱབ་པར་བསྟན་ནས། ཁྱབ་བྱེད་རྟགས་ལྡོག་པ་བཀག་པས་ཁྱབ་བྱ་བསྒྲུབ་བྱ་ལྡོག་པ་སྒྲུབ་ན་དགག་པ་གོ་བར་བྱེད་པར་ཐལ་ལོ་ཞེས་དོགས་པ་དགག་པའི་ཕྱིར་འདི་སྨྲོས་ཏེ།

ལྡོག་པ་བརྗོད་པས་འབྲེལ་པའི་བདག་ཉིད་དུ་གྱུར་པའི་རྗེས་འགྲོ་སྒྲུབ་པའི་ཚུལ་དུ་ངེས་ནས་དེའི་སྟོབས་ཀྱིས་བསྒྲུབ་བྱ་གོ་བ་ནི། དགག་པའི་ཡུལ་ཅན་དུ་མི་ཐལ་ལོ་ཞེས་བསྟན་པས་སོ། །སྦྱོར་བ་སྔ་མ་ལ་དོགས་པ་འདི་མེད་པས་བརྗོད་མི་དགོས་སོ་ཞེས་ཟེར་རོ། །འདི་ནི་མ་ཡིན་ཏེ། དགག་པ་བཀག་པ་ནི་བསྒྲུབ་ཉིད་ཡིན་པས་བསྒྲུབ་པའི་གཏན་ཚིགས་སུ་གྲུབ་པས། རྩོད་པའི་གོ་སྐབས་མེད་པའི་ཕྱིར་རོ། །དེས་ན་སྦྱོར་བ་ཕན་ཚུན་གོ་བའི་སྐབས་སུ་ནི་གཅིག་རྟོགས་པ་གཉིས་པ་དོན་གྱིས་གོ་བ་ལ་རག་ལས་པས་ཕན་ཚུན་གོ་བར་བཤད་པ་ཡིན་ལ། འདིར་ནི་ལྡོག་པ་རྟོགས་པ་ནི། འབྲེལ་པ་ལ་རག་ལས་ལ། འབྲེལ་པ་ཡང་གཉི་གའི་གོ་བྱེད་དུ་ངེས་པས། རྗེས་འགྲོ་དང་ལྡོག་པ་ཉིད་རྟོགས་པ་ཕན་ཚུན་རག་མ་ལས་སུ་ཆུག་ཀྱང༌། འབྲེལ་པའི་དབང་གིས་ལྡོག་པ་ངེས་པ་ན་རྗེས་སུ་འགྲོ་ངེས་པ་ཡང་ཡོད་པར་བརྗོད་པས། ཟློས་པའི་སྐྱོན་མེད་དོ། །ཚིག་གི་དོན་ཡང་1$0000300འདི་ལྟར་དེའི་བདག་ཉིད་དུ་མ་ངེས་པར་ནི་དེ་ལོག་པས་ལྡོག་པར་མི་འགྱུར་རོ། །1$00002701$0000300དེས་ན་1$0000270ལྡོག་པ་ངེས་པ་འབྲེལ་པ་ལ་རག་ལས་པས་དེའི་བདག་ཉིད་དུ་1$0000300ངེས་པ་རབ་ཏུ་བསྒྲུབས་ནས་ལྡོག་པ་བརྗོད་པར་བྱའོ། 1$0000270།དེ་ལྟ་ཡིན་དང་འབྲེལ་པ་སྟོབས་ཀྱིས་རྗེས་སུ་འགྲོ་བ་ཡང་གནས་ཏེ། ཁྱད་པར་མེད་པའི་ཕྱིར་རོ་ཞེས་གྲུབ་བོ། །རྗེས་སུ་ ༼༣༠༧༽ འགྲོ་བར་ལྡོག་པ་ངེས་པ་ལ་ཡང་དངོས་སུ་བརྗོད་ཀྱང་འདི་ཉིད་རིགས་པ་གཅིག་པས་བརྗོད་པ་དང་འདྲ་བར་གོ་བས་གཉི་གར་ཡང་གཉི་གར་གོ་བར་བསྟན་པ་ཁོ་ནའོ། །ནུས་པའི་ཚད་མ་དེ་ཉིད་བསྒྲུབ་པའི་ཕྱིར། རྒྱུ་མེད་ཕྱིར་ན་འཇིག་པ་ནི། །རང་གི་ངོ་བོས་རྗེས་འབྲེལ་ཉིད། །ཅེས་གསུངས་སོ། །འདིའི་དོན་ནི་བྱས་པའམ་ཡོད་པ་མཐའ་དག་ནི། 1$0000300རང་གི་ངོ་བོས1$0000270་འཇིག་པ་རྗེས་སུ་འབྲེལ་པ་ཡིན་ཏེ། རྒྱུ་ལ་མི་ལྟོས་པར་འཇིག་པའི་ཕྱིར་རོ་ཞེས་བྱ་བ་སྟེ་རང་བཞིན་ནོ། །རང་གི་ངོ་བོས་ཞེས་བྱ་བ་རྫས་འགའའམ་དུས་རེས་འགའ་མི་འཇུག་པའི་རང་བཞིན་འགོག་པ་སྟེ།

འཇིག་པའི་རང་བཞིན་ངེས་པ་ཡིན་ནོ་ཞེས་བྱ་བའི་དོན་ཏོ། །རེ་ཤིག་མ་གྲུབ་པ་སྤང་བའི་ཕྱིར་གཏན་ཚིགས་གཉིས་ཏེ། རང་གི་རྒྱུ་ལས་གྲུབ་ཟིན་པ་དང༌། རྣམ་པ་མཐའ་དག་ལ་ངེས་པ་ཉིད་དོ། །དང་པོ་ནི་འགྲེལ་པར། 1$0000300དངོས་པོ་འཇིག་པ་ནི1$0000270་ཞེས་བྱ་བ་ལ་སོགས་པའོ། 1$0000300།དངོས་པོ་འཇིག་པ་ནི་1$0000270འཇིག་པ་ཅན་ཏེ། བྱས་པའམ་ཡོད་པ་ལ་སོགས་པ་འཇིག་པ་པོར་འདོད་པ་དག་ནི་ཆོས་ཅན། 1$0000300དེའི་ངོ་བོར་1$0000270ཞེས་བྱ་བ་འཇིག་པའི་ཆོས་ཅན་གྱི་རང་བཞིན་ཅན་དུ་རྒྱུ་ལ་མི་ལྟོས་པར་འགྱུར་ཏེ། གཏན་ཚིགས་ནི་1$0000300རང་གི་རྒྱུ་ཁོ་ན་ལས་1$0000270ཞེས་བྱ་བ་དངོས་པོ་ཉིད་སྐྱེད་པའི་རྒྱུ་ལས་1$0000300འཇིག་པའི་ངང་ཅན་དུ་1$0000270སྐྱེས་ཟིན་པའི་ཕྱིར་རོ། །འཇིག་པའི་རང་བཞིན་དུ་རྒྱུ་གཞན་གྱི་བྱ་བ་ལ་ནི་མ་གྲུབ་པས་ཁྱབ་ལ། དེ་དང་འགལ་བ་ནི་གྲུབ་ཟིན་པ་ཡིན་པས་ཁྱབ་བྱེད་འགལ་བ་དམིགས་པའོ། །གཏན་ཚིགས་ནི་རང་རིག་པའི་མངོན་སུམ་གྱི་ཤུགས་ཀྱིས་ངེས་སོ། །འདི་ལྟར་དངོས་པོ་འཇིག་པ་ཞེས་བྱ་བ་འཇིག་པའི་ ༼༣༠༨༽ བདག་ཉིད་དུ་གྱུར་པར་རྣམ་པར་རྟོག་པས་ཡུལ་དུ་བྱས་པ་ནི། དེའི་དངོས་པོར་རང་གིས་རྒྱུས་བསྐྱེད་པར་ངེས་པའི་ཚེ་འཇིག་པར་ཡང་བསྐྱེད་པར་ངེས་པ་ཡིན་ཏེ། འཇིག་པར་དངོས་པོའི་རྒྱུས་མ་བསྐྱེད་ལ། དངོས་པོར་དེས་བསྐྱེད་ན་བདག་གཅིག་པ་ལ་གནོད་པར་ངེས་པ་ཉིད་དུ་རང་རིག་པ་ལ་སྣང་བ་ཉིད་ཀྱིས་སོ། །དེ་ནས་བློ་དེ་རང་གི་རང་བཞིན་ལ་འཇིག་པའི་བདག་ཉིད་དུ་ངེས་པར་བྱེད་པར་རིག་པ་ན། འཇིག་པ་དངོས་པོའི་རྒྱུ་ལས་མ་སྐྱེས་པ་ངེས་པར་བྱེད་པ་ལ་གནོད་པར་བྱེད་པའམ། དེའི་རྒྱུ་ལས་སྐྱེས་པར་ངེས་པར་བྱེད་པའི་བདག་ཉིད་དུ་རིག་པའི་ཤུགས་ཀྱིས། འཇིག་པ་ཅན་གྱི་འཇིག་པ་དངོས་པོའི་རྒྱུ་ལས་སྐྱེས་པར་གྲུབ་པ་ཡིན་ནོ། །འདིའི་ཁྱབ་པ། གྲུབ་ཟིན་པ་ལ་ལྟོས་པ་ལ་གནོད་པ་ཡང༌། རང་རིག་པའི་མངོན་སུམ་ཁོ་ནས་ངེས་པར་འདིའི་རྗེས་སུ་འབྲངས་ཏེ་ཤེས་པར་བྱའོ། །དེ་ལྟར་གྲུབ་ཟིན་པས་ལྟོས་པ་མེད་པ་ཉིད་བསྒྲུབས་ནས།

དེས་ངེས་པ་ཉིད་སྒྲུབ་པ་ནི་1$0000300དེ་བས་ན་1$0000270ཞེས་བྱ་བ་སྟེ། ཚིག་ལེའུར་བྱས་པའི་དོན་བརྗོད་པའོ། །ད་ནི་གཉིས་པ་རྣམ་པ་མཐའ་དག་ལ་ངེས་པ་ཉིད་ཀྱིས་ལྟོས་པ་མེད་པར་སྒྲུབ་པ་ནི་1$0000300འདི་ལྟར1$0000270་ཞེས་བྱ་བ་གཏན་ཚིགས་གཅིག་གིས་བསྒྲུབས་ནས་འདི་ལྟར་ཞེས་བྱ་བས་དེ་ཉིད་ལས་གཏན་ཚིགས་གཉིས་པ་སྟོན་ཏོ། །འདིའང་འགལ་བས་ཁྱབ་པའམ། ཡང་ན་ཁྱབ་བྱེད་འགལ་བའོ། །དཀྱུས་ནས་བཤད་པའི་ཐལ་བར་བསྒྲུབ་པ་བརྗོད་པ་ཡིན་ཡང༌། རང་རྒྱུད་ཉིད་གཏན་ཚིགས་ཡིན་ནོ། །བར་སྐབས་ཀྱི་ཚིགས་སུ་བཅད་པ་ཡན་ཆད་ཀྱི་ཁྱབ་པ་བསྒྲུབ་པའི་གཏན་ཚིགས་མདོར་བསྟན་པའོ། ། ༼༣༠༩༽ དེ་ཉིད་རྒྱས་པར་འཆད་པ་ནི་1$0000300དེའི་ཕྱིར་1$0000270ཞེས་བྱ་བ་ལ་སོགས་པའོ། །འདི་ནི་རྗེས་སུ་འགྲོ་བའི་སྒོ་ནས་ཁྱབ་པ་སྒྲུབ་པ་ཡིན་ནོ། །འདི་ལ་ལྔ་སྟེ། རྩ་བའི་གཏན་ཚིགས་ཀྱི་ཁྱབ་པ་སྒྲུབ་པའི་གཏན་ཚིགས་དགོད་པ་དང༌། དེ་ཉིད་ཀྱི་ཁྱབ་པ་བསྒྲུབ་པ་དང༌། གཏན་ཚིགས་བསྒྲུབ་པ་དང༌། ཚད་མའི་དོན་བསྡུས་པ་དང༌། རྗེས་སུ་འགྲོ་བ་གྲུབ་པས་ལྡོག་པ་ཉིད་གྲུབ་པའོ། །དེས་ན་འདི་ལ་སློབ་དཔོན་ཆོས་མཆོག་ན་རེ། 1$0000300རྒྱུ་མེད་ཕྱིར་ན་1$0000270ཞེས་རྒྱུ་བཀག་པ་ལ་དོན་གཉིས་ཏེ། སྐྱེད་བྱེད་ལས་གཞན་པའི་རྒྱུ་བཀག་པ་དང༌། སྐྱེད་བྱེད་ངེས་པ་ལ་ལྟོས་པ་དགག་པའོ། །དང་པོ་ལྟར་ན་ནི་ཁྱབ་པ་སྒྲུབ་བྱེད་གཞན་གནོད་པ་ཅན་གྱི་ཚད་མའི་ལམ་སྦྱོར་བ་ཡིན་ཏེ། ཚད་མའི་དོན་ངེས་པའི་གེགས་སེལ་བའི་ཕྱིར་རོ། །གཉིས་པ་ནི་ཁྱབ་པ་སྒྲུབ་བྱེད་དངོས་ཡིན་ནོ། །དེ་ཡང་1$0000300དངོས་པོ་འཇིག་པ་ནི་1$0000270ཞེས་བྱ་བ་ནས། 1$0000300བསྡུ་བའི་ཚིགས་སུ་བཅད་པ་1$0000270ཡན་ཆད་ཀྱིས་དང་པོ་བསྟན་ལ། 1$0000300ཡང་ན་1$0000270ནས་1$0000300ལྟོས་པ་མེད་པ་ཉིད་དུ་མི་འགྱུར་རོའ1$0000270ི་བར་གྱིས་ནི་གཉིས་པ་བསྟན་ཏོ། །དང་པོའི་ཁྱབ་པའི་ཚད་མའི་ལམ་སྦྱོར་བ་ཡང་རྣམ་པ་གཉིས་ཀྱི་སྒོ་ནས་སྟེ།

འཇིག་པ་རྒྱུ་ཡོད་པ་ཡིན་ན་དེ་ལ་བུམ་པ་ལ་སོགས་པ་གཞིག་པར་བྱ་བ་ལྟོས་ཀྱང་ཁྱད་པར་མི་སྒྲུབ་པའི་དཔེས། རྟག་པའི་དངོས་པོ་ལྷན་ཅིག་བྱེད་པའི་རིམ་པ་ཅན་ལ་ལྟོས་ནས་འབྲས་བུ་མེད་ཀྱང༌། དེ་ལ་དེས་ཁྱད་པར་མ་བསྒྲུབས་པས་མི་འགལ་བར་འགྱུར་རོ། །དེ་ལྟ་ན་ཁྱབ་པ་བསྒྲུབ་པའི་ཚད་མ་རིམ་དང་ཅིག་ཅར་དོན་བྱེད་པ་མེད་པ་མ་གྲུབ་པར་འགྱུར་བས་གཏན་ཚིགས་མ་གྲུབ་པའི་གེགས་ཉིད། དཔེ་འཇིག་པའི་རྒྱུས་ ༼༣༡༠༽ བཀག་པས་གསལ་བ་ནི་གཅིག་གོ །གཉིས་པ་ནི་འཇིག་པ་རྒྱུ་ལ་ལྟོས་ན་དངོས་པོ་ལ་མ་ངེས་པར་འགྱུར་བས། ཁྱབ་བྱེད་མི་དམིགས་པ་དང༌། ཕན་ཚུན་འགལ་བ་མི་འཁྲུལ་པར་འགྱུར་ཏེ། དེས་ན་ཁྱབ་པ་སྒྲུབ་པའི་གཏན་ཚིགས་མ་ངེས་པར་འགྱུར་རོ། །དེ་བཀག་པས་ནི་འགལ་བ་མི་འཁྲུལ་པ་སྤངས་པས་གནོད་པའི་ཚད་མ་འཇུག་པའི་ཡན་ལག་ཡིན་ནོ་ཞེས་ཟེར་བ་ཡང་མི་བདེན་པར་མངོན་ནོ། །འདི་ལྟར་དེ་ནི་གཞུང་ཉིད་དང་འགལ་བ་དང༌། ཚད་མས་ཀྱང་མི་འཐད་དོ། །དང་པོ་ནི་ཚིག་ལེའུར་བྱས་པའི་དོན་དངོས་སུ་བརྗོད་པ། 1$0000300དེ་བས་ན་གང་ཅུང་ཟད་བྱས་པ་དེ་ནི་1$0000270ཞེས་བྱ་བ་ལ་སོགས་པ་མདོར་བསྟན་པ་དང༌། དེ་ཉིད་རྒྱས་པར་བཤད་པར་ནས་1$0000300དེའི་ཕྱིར་དངོས་པོ་དེའི་ངོ་བོར་འགྱུར་བ་1$0000270ཞེས་བྱ་བ་ལ་སོགས་པར་འཇིགས་པའི་རྒྱུ་གཞན་བཀག་པ་ཉིད་ཁྱབ་པ་སྒྲུབ་པའི་རྟགས་ཉིད་དུ་གཞུང་ལ་སྣང་བའི་ཕྱིར་དང༌། 1$0000300ཡང་ན་1$0000270ཞེས་བྱ་བ་ལ་སོགས་པ་ཡང་1$0000300སྐྱེ་བ་དང་ལྡན་པ་ཐམས་ཅད་ནི་འཇིག་པ་དང་ལྡན་པར་གྲུབ་པའི་ཕྱིར་ར1$0000270ོ་ཞེས་བྱ་བ་ཉིད་རྒྱས་པར་འཆད་པར་སྣང་བས། ལྟོས་མེད་ཀྱི་གཏན་ཚིགས་སྔ་མ་དེ་ཉིད་ཀྱི་བསྒྲུབ་བྱེད་དུ་བསྟན་པའི་ཕྱིར། རྒྱུ་ངེས་པ་མེད་པ་ཞེས་བྱ་བ་རྒྱུ་གཞན་ལ་མི་ལྟོས་པ་ལས་ལོགས་སུ་སྒྲུབ་བྱེད་མ་ཡིན་པར་ཡང་གཞུང་ཉིད་ལ་སྣང་བའི་ཕྱིར་རོ། །གཉིས་པ་ཚད་མས་མི་འཐད་པས་ནི། རྒྱུ་མེད་པ་གནོད་པ་ཅན་གྱི་ཚད་མའི་གཏན་ཚིགས་མ་གྲུབ་པ་སྤང་བ་ལ་མི་དགོས་པ་དང༌།

མི་ནུས་པ་དང༌། དེས་མ་གྲུབ་པ་སྤོང་བ་ནི་ཧ་ཅང་ཐལ་བ་གསུམ་མོ། །དང་པོ་ནི་ ༼༣༡༡༽ རྟག་པ། རིག་དང་ཅིག་ཅར། གཞན་ལ་ལྟོས་པའམ། མ་ལྟོས་པར་བྱེད་པ་ལ། འགོག་པའི་ཚད་མ་ཡོད་དམ་མེད། དང་པོ་ལྟར་ན་ཚད་མ་ངེས་པ་ལ་ཚད་མ་མེད་པའི་དཔེ་མཐོང་བ་ཙམ་གྱིས་ངེས་པ་བཟློག་པར་མི་ནུས་པས། དཔེ་དགག་པ་ནི་ཚད་མའི་དོན་ངེས་པ་ལ་མི་དགོས་སོ། །གཉིས་པ་ནི་གལ་ཏེ་དེ་ཚད་མས་མ་བཀག་པ་ཕྱོགས་ཆོས་མ་གྲུབ་པ་དེ་ལ་དཔེ་བཀག་ཀྱང་ངེས་པ་སྐྱེས་མི་ནུས་པས། ཕྱོགས་ཆོས་དཔེ་བཀག་པ་ཙམ་གྱིས་ངེས་པར་མི་ནུས་སོ། །གསུམ་པ་ནི་གལ་ཏེ་ཚད་མ་མེད་པའི་དཔེ་ཡོད་པས་ཚད་མའི་དོན་ངེས་པའི་གེགས་སུ་འགྱུར་བའི་ཕྱིར། དཔེ་བཀག་པ་ཚད་མའི་དོན་ངེས་པའི་ཐབས་ཡིན་ན། མི་རྟག་པ་ལ་རྩོལ་བྱུང་དུ་མཐོང་བའི་དཔེ་ཡོད་པས་སམ། སྨྲ་བ་པོ་ལ་བླུན་པོར་མཐོང་བའི་དཔེ་གྲུབ་པས་ཀྱང༌། ནགས་ཚལ་ལ་སོགས་པ་ལ་རྩོལ་བ་ལས་མ་བྱུང་བ་དང༌། རང་གི་སེམས་རྒྱུད་མཁས་པར་མཐོང་བའི་མངོན་སུམ་གྱི་ཚད་མའི་དོན་མ་ངེས་པར་ཐལ་ལོ། །འགལ་བ་མི་འཁྲུལ་པ་སྤོང་བའི་སྒོ་ནས་གེགས་སེལ་བར་བརྗོད་པ་ཡང་མི་འཐད་དེ། རྒྱུ་མེད་པར་བསྒྲུབ་པ་འགལ་བ་མི་འཁྲུལ་པ་སེལ་བ་ལ་མི་དགོས་པ་དང༌། ཡང་མི་དགོས་པ་དང༌། མི་ནུས་པའོ། །དེ་ལ་རྒྱུ་མ་བཀག་ན་རྒྱུ་ཡོད་པར་ཐེ་ཚོམ་ཟའམ། རྒྱུ་ཡོད་པར་ངེས། དང་པོ་ལྟར་ན་གཏན་ཚིགས་མ་གྲུབ་པས་བཟློག་པ་མི་འཁྲུལ་པ་མ་ཡིན་པའི་ཕྱིར་དེ་མི་དགོས་ལ། ཐེ་ཚོམ་ཉིད་ཀྱང་ཁྱབ་བྱེད་མི་དམིགས་པའི་སྟོབས་ཀྱིས་ཡོད་པ་ལ་འཇིགས་པས་ཁྱབ་པར་ངེས་པས་ལྡོག་སྟེ། ཁྱབ་པ་ཉིད་ངེས་པའི་རང་བཞིན་ཡིན་ལ། ངེས་པ་ཡང་ལྟོས་བཅས་ལ་གནོད་པས་སོ། །དེ་ནི་ ༼༣༡༢༽ མི་དགོས་པ་དང་པོའོ། །གཉིས་པ་རྒྱུ་ཡོད་པར་ངེས་ན་ཡང་ཅི་ཚད་མ་མ་ཡིན་པ་ལ་དེར་འཁྲུལ་པས་ངེས་སམ། ཚད་མ་ཉིད་ལས་ངེས། དང་པོ་ལྟར་ན་རྒྱུ་ཡོད་པར་རྟོགས་པ་ཚད་མ་ལྟར་སྣང་དུ་བརྗོད་པས་དེ་ལྡོག་པའི་ཕྱིར་རྒྱུ་འགོག་པའི་ཚད་མ་དོན་མེད་དོ། །རྒྱུ་བཀག་པའི་ཚད་མ་བཀོག་ཀྱང༌།

ཚད་མ་ལྟར་སྣང་དུ་མ་བསྟན་པར་ནི་འགོག་པའི་ཚད་མ་ཉིད་ལ་འགལ་བ་མི་འཁྲུལ་བར་དགོས་པ་སྒྲུབ་བྱེད་མ་ཡིན་པས། གདོན་མི་ཟ་བར་ཚད་མ་ལྟར་སྣང་དུ་བརྗོད་དགོས་ལ། དེ་ལྟ་ན་ཡང་དེ་ཉིད་ཀྱིས་འགལ་བ་མི་འཁྲུལ་བ་སྤངས་པས་རྒྱུ་བཀག་པ་ལ་དོན་ཅི་ཡོད། དེ་ནི་མི་དགོས་པ་གཉིས་པའོ། །གསུམ་པ་མི་ནུས་པ་ནི་གལ་ཏེ་རྒྱུ་ཡོད་པར་ཚད་མ་ཉིད་ལས་ངེས་ན། འོ་ན་རྒྱུ་བཀག་པས་འགལ་བ་མི་འཁྲུལ་པ་སྤང་བར་མི་ནུས་ཏེ། རྒྱུ་ཡོད་པར་རྟོགས་པའི་ཚད་མ་དང་འགལ་བས་རྒྱུ་འགོག་པའི་ཚད་མ་ཉིད་འགལ་བ་མི་འཁྲུལ་བའི་གདོན་གྱིས་ཟིན་ན་ཁྱབ་བྱེད་མི་དམིགས་པ་ལ་འགལ་བ་མི་འཁྲུལ་བའི་གདོན་ལས་ཅི་ལྟར་གསོ་བར་ནུས། དེས་ན་རྒྱུ་གཞན་བཀག་པ་ཉིད་རྗེས་སུ་འགྲོ་བའི་སྒོ་ནས་ཁྱབ་པ་སྒྲུབ་པའི་ཚད་མ་ཡིན་ལ། རྒྱུ་ངེས་པ་མེད་པ་ནི་དེའི་ཡང་སྒྲུབ་བྱེད་ཡིན་ནོ། །དེ་ཡང་འདིར་རྒྱུ་མེད་པའི་གཏན་ཚིགས་ཁྱབ་པ་སྒྲུབ་བྱེད་ཉིད་དུ་དངོས་སུ་གསལ་བར་དགོད་པ་ནི། 1$0000300དེའི་ཕྱིར་1$0000270ཞེས་བྱ་བ་ལ་སོགས་པའོ། །འདིར་ཕྱོགས་ཆོས་ནི་དོན་གྱིས་བལྟ་སྟེ། བྱས་པའམ་ཡོད་པ་དེ་ཐམས་ཅད་ཀྱང་1$0000300དེའི་ངོ་བོར་འགྱུར་བ་གཞན་ལ་ལྟོས་པ་མེད་པ་1$0000270ཡིན་ནོ་ཞེས་1$0000300གེགས་བྱེད་པ་མི་སྲིད་པ་བཞིན་ནོ་1$0000270ཞེས་བྱ་བའི་དེ་མ་ཐག་ཏུ་བལྟའོ། །དེས་ན་དོན་འདི་ཡིན་ཏེ། བྱས་པའམ་ཡོད་པ་ཀུན་ནི་ཆོས་ཅན་ནོ། ། ༼༣༡༣༽ འཇིགས་པའི་ངོ་བོར་ངེས་ཏེ་ཞེས་བྱ་བ་ནི་བསྒྲུབ་པར་བྱའོ། །མི་རྟག་པའི་ངོ་བོར་འགྱུར་བ་ལ་གཞན་ལ་ལྟོས་པ་མེད་པ་སྟེ། ལྟོས་མི་དགོས་པའི་ཕྱིར་རོ་ཞེས་བྱ་བ་ནི་གཏན་ཚིགས་ཏེ། གཞན་ལ་མི་ལྟོས་པར་མི་རྟག་པའི་རང་བཞིན་ཅན་ཡིན་པའི་ཕྱིར་ཞེས་བྱ་བའི་དོན་ཏོ། །གཏན་ཚིགས་དང་བསྒྲུབ་བྱ་ཐ་མི་དད་པ་ཡང་མ་ཡིན་ཏེ། མི་རྟག་པའི་རང་བཞིན་ཅན་མི་རྟག་པའི་ཚད་མས་གྲུབ་པའི་དོན་རྣམས་གཞན་གྱིས་མི་རྟག་པར་མ་བྱས་པར་རང་ཉིད་མི་རྟག་པའི་རང་བཞིན་དང་ལྡན་པར་འགྱུར་བ་ཡིན་ཡང༌།

དུས་ཐམས་ཅད་དུ་མི་རྟག་པ་ནི་མ་ཡིན་ལ་དེའི་རང་བཞིན་ཅན་གྱི་རྫས་ཐམས་ཅད་ཀྱང་མི་རྟག་པ་མ་ཡིན་ནོ་ཞེས་དོགས་པའི་ཕྱིར། གཏན་ཚིགས་ལྟོས་མེད་ངེས་ཀྱང་བསྒྲུབ་བྱ་ངེས་པར་འགྱུར་བ་མ་ངེས་སྲིད་པའི་ཕྱིར་རོ། །དེས་ན་ངེས་པར་འགྱུར་བའི་དོན་ནི་དུས་རྟག་ཏུ་འཇིག་པ་དང་དེའི་རིགས་ཅན་གྱི་རྫས་ཐམས་ཅད་འཇིག་པ་ཡིན་པར་གོ་བར་བྱའོ། །དེ་ལྟ་ན་ཡང་ཕན་ཚུན་བརྟེན་པར་འགྱུར་ཏེ་འདིར་ལྟོས་མེད་ལས་ངེས་པར་འགྱུར་བ་བསྒྲུབས་ལ། ལྟོས་དང་བཅས་པའི་ཆོས་རྣམས་ནི། །ངེས་པར་འགྱུར་བ་མེད་པར་མཐོང༌། །ཞེས་བྱ་བའི་ཐལ་བ་ལ་ཟློག་པ་ནི་ངེས་པར་འགྱུར་བས། ལྟོས་མེད་སྒྲུབ་པའི་ཕྱིར་རོ་ཞེ་ན། ལྟོས་མེད་སྒྲུབ་པའི་ངེས་པར་འགྱུར་བ་ནི་རྣམ་པ་མཐའ་དག་ལ་ངེས་པ་ཡིན་ལ། ལྟོས་མེད་ཀྱིས་བསྒྲུབ་པར་བྱ་བའི་ངེས་པར་འགྱུར་བ་ནི། དངོས་པོ་མཐའ་དག་དང་དུས་ཐམས་ཅད་དུ་ངེས་པ་ཡིན་པས་སྐྱོན་མེད་དོ། །སྔ་མར་ནི་རྣམ་པ་ཐམས་ཅད་ལ་ངེས་པའི་ཕྱིར། རྣམ་པ་ཐམས་ཅད་ལ་རང་གི་རྒྱུ་ལས་གཞན་ལ་མི་ལྟོས་པར་ཡོད་པ་དཔོག་པ་ཡིན་ལ། རྣམ་པ་ཀུན་ལ་རང་ 

༼༣༡༤༽ གི་རྒྱུ་ལས་གཞན་ལ་མི་ལྟོས་པར་ཡོད་པ་ལས་ཀྱང༌། རྣམ་པ་ཐམས་ཅད་ལ་ངེས་པའི་དངོས་པོའི་རྒྱུ་ཙམ་ལས་བྱུང་བར་གྲུབ་བོ། །དེ་ལས་ཀྱང་ཚད་མས་མཐོང་བའི་དོན་ལ་དམིགས་པའི་དངོས་པོའི་མཚན་ཉིད་ཙམ་ལ། འཇིག་པའི་མཚན་ཉིད་ཀྱིས་ཁྱབ་པར་ངེས་སོ། །དེ་ལྟ་ན་ཡང་ཤུགས་ཀྱིས་ཚད་མས་མ་མཐོང་བ་ལ་ཡོད་པའི་དངོས་པོའི་མཚན་ཉིད་ཀྱང༌། འཇིག་པར་ངེས་པས། ཁྱབ་པ་གྲུབ་བོ། །འདིའང་འོག་ཏུ་སྟོན་པར་འགྱུར་རོ། 1$0000300།གལ་ཏེ་ནས་ཀྱི་ས་བོན་ལ་སོགས་པ་ཡང་1$0000270ཞེས་བྱ་བ་བརྒལ་བའི་དོན་ནི། སཱ་ལུའི་མྱུ་གུ་སྐྱེད་པའི་ལྷན་ཅིག་བྱེད་པའི་རྐྱེན་རྣམས། ནས་ཀྱི་ས་བོན་ལ་ཡང་ཉེ་བའི་ཚེ། བསྐྱེད་པར་བྱ་བ་སཱ་ལུའི་མྱུ་གུ་དང་ལྡན་པ་འགྱུར་བ་གཞན་ལ་ལྟོས་པ་མེད་པ་ཡིན་ཏེ། ལྟོས་པ་ནི་ཕན་གདགས་པར་བྱ་བ་ཡིན་པས། ནས་ཀྱི་ས་བོན་ལ། སཱ་ལུའི་མྱུ་གུ་དང་ལྡན་པར་ནི། ཉེ་བར་གནས་པའི་རྐྱེན་ལས་གཞན་སུས་ཀྱང་ཕན་བཏགས་པ་མེད་པས་སོ། །དེས་ན་ཉེ་བར་གནས་པ་ལས་གཞན་ལ་མི་ལྟོས་པ་ལ་དེ་དང་ལྡན་པར་ངེས་པས་མ་ཁྱབ་བོ་ཞེས་བྱ་བའོ། །དེའི1$0000300་རང་གི་ངོ་བོ་ལ་ལྟོས་པ་ཡིན་ནོ་1$0000270ཞེས་བྱ་བའི་ལན་གྱི་དོན་ནི། འདིར་ལྟོས་པ་ཉིད་མེད་པའམ་མ་ཡིན་པར་བཀག་པ་ཞིག་གམ། ལྟོས་པར་བྱ་བ་མ་ཚང་བ་ཉིད་མེད་པར་བཀག་པ་ནི་འཁྲུལ་པའི་ཕྱིར་གཏན་ཚིགས་སུ་མི་འདོད་ཀྱི། འོན་ཀྱང་ལྟོས་པ་མེད་པར་བཀག་པའི་ཁྱད་པར་ཅན་གྱི་དེའི་ངོ་བོར་ཡོད་པ་ཉིད་ཡིན་ནོ་ཞེས་བྱ་བའོ། །དེའི་རང་གི་ངོ་བོ་ལ་ལྟོས་པ་ཡིན་ནོ་ཞེས་བྱ་བ་ནི། ལྟོས་པ་མེད་པ་ཙམ་མི་མཐུན་པའི་ཕྱོགས་ལ་མེད་པར་བརྗོད་པ་ནི་མ་ཡིན་གྱི། འོན་ཀྱང་ལྟོས་པ་མེད་པའི་ཁྱད་པར་ ༼༣༡༥༽ ཅན་དེའི་ངོ་བོ་ཡོད་པ་ཉིད་གཏན་ཚིགས་ཀྱི་ངོ་བོ་ཡིན་པས་དེ་མེད་ན་ཁྱད་པར་ལྟོས་པ་བཀག་པ་ཙམ་ཡོད་ཀྱང་མ་ངེས་པ་ཡིན་ནོ་ཞེས་བསྟན་པར་འདོད་པ་ཡིན་ནོ། །སྔ་མ་རང་གི་ཚོགས་པ་ལ་ནི་ཁྱད་པར་ལྟོས་མེད་མི་འཇུག་པས་མ་ངེས་པ་སྤངས་ལ།

འདིར་ནི་ལྟོས་མེད་ཙམ་འཇུག་ཀྱང་དེས་ཁྱད་པར་དུ་བྱ་བ་དེའི་རང་བཞིན་ཡིན་པ་དེ་ཉིད་མེད་པས་མ་ངེས་པ་མ་ཡིན་ནོ་ཞེས་འདོད་པའོ། །གདོན་མི་ཟ་བར་འདི་ལྟར་ཡིན་ཏེ། གཞན་དུ་ན་འཁྲུལ་པ་མི་སྤོང་བའི་ཕྱིར་རོ། །འདི་ལྟར་གལ་ཏེ་དེའི་རང་བཞིན་ཡོད་པ་ལ་མ་ལྟོས་པར་ལྟོས་མེད་ཙམ་གཏན་ཚིགས་ཡིན་ན། ལྟོས་པ་མེད་པར་བཀག་པའམ། མ་ཡིན་པར་བཀག་པ། དང་པོ་ནི་རི་བོང་གི་རྭ་ལ་སོགས་པས་མ་ངེས་ཏེ། ལྟོས་པ་ནི་ཕན་པ་སྒྲུབ་པས་ཡིན་པས་དངོས་པོ་མི་རྟག་པ་དང་ལྡན་པར་གཞན་གྱིས་ཕན་པ་མ་བསྒྲུབས་པས་མི་རྟག་པའི་རང་བཞིན་དུ་ངེས་པ་སྒྲུབ་ན། རི་བོང་གི་རྭ་ལ་སོགས་པ་ལ་ཡང༌། མི་རྟག་པའི་རང་བཞིན་དང་ལྡན་པར་གཞན་གྱིས་ཕན་པ་བསྒྲུབས་པ་མེད་པ་བཀག་པ་ཡོད་པའི་ཕྱིར་རོ། །དེ་ལྟ་མ་ཡིན་ན་གཞན་གྱིས་མི་རྟག་པ་དང་ལྡན་པ་བསྒྲུབས་པར་ཐལ་ཏེ་དགག་པ་བཀག་པ་སྒྲུབ་པ་ཡིན་པའི་ཕྱིར་རོ། །དེ་ལྟར་ན་འབྲས་བུ་ཉིད་དུ་འགྱུར་བས་དངོས་པོར་ཐལ་ལོ། །འོན་ཏེ་ཕན་པ་བསྒྲུབས་པ་ལས་གཞན་མ་ཡིན་པར་དགག་པའི་ཕྱོགས་ལ་འདོད་ན། དེ་ལྟ་ན་ཡང་མ་ངེས་ཏེ། བུམ་པ་རི་བོང་གི་རྭའམ། བདག་དང་གཙོ་བོ་ལ་སོགས་པར་འགྱུར་བ་གཞན་ལ་ལྟོས་པ་མེད་པ་ཡིན་ཡང༌། བདག་ལ་སོགས་པའི་རང་བཞིན་ཅན་དུ་མ་ངེས་པའི་ཕྱིར་རོ། ། ༼༣༡༦༽ ལྟོས་པ་མེད་པ་མ་གྲུབ་པ་ཡང་མ་ཡིན་ཏེ། ལྟོས་པ་ནི་ཕན་བཏགས་པ་ཡིན་པས། བདག་ལ་སོགས་པའི་རང་བཞིན་ཅན་དུ་འགྱུར་བར་ནི་བུམ་པ་ལ་སུས་ཀྱང་ཕན་མ་བཏགས་སོ། །བརྟགས་ན་ནི་བདག་ལ་སོགས་པའི་རང་བཞིན་དུ་ཕན་འདོགས་པ་དེ་མི་སྲིད་པའི་དོན་ལ་ནུས་པར་ཐལ་བའམ། བུམ་པ་ཡང་བདག་ལ་སོགས་པའི་རང་བཞིན་ཅན་དུ་ཐལ་བའི་ཕྱིར་རོ། །དེས་ན་ལྟོས་པ་མ་ཡིན་པར་བཀག་པ་ཡོད་ཀྱང་དེར་མ་ངེས་པ་འཁྲུལ་པ་ཡིན་ནོ། །གལ་ཏེ་ལྟོས་པར་བྱ་བ་མ་ཚང་བ་མེད་པ་ཙམ་དེའི་ངོ་བོར་གྲུབ་པ་ལ་མ་ལྟོས་པར་རྟགས་པ་ཡིན་ནོ་ཞེ་ན། དེ་ལ་ཡང་མ་ཚང་བ་མེད་པ་དེ་མ་ཚང་བ་ཡོད་པ་མེད་པར་བཀག་པའམ།

མ་ཡིན་པར་བཀག་པ་སྟེ་ཚང་བ་ཞིག་ལ་འདོད། དང་པོ་ལྟར་ན་སྔ་མ་བཞིན་དུ་བུམ་པ་དང་ནམ་ཀ་བདག་དང་སྣམ་བུར་སྒྲུབ་བྱེད་ཀྱི་ལྟོས་པར་བྱ་བ་མ་ཚང་བ་མེད་པ་ཡིན་ཡང་དེའི་ངོ་བོར་མ་ངེས་པས་འཁྲུལ་ལོ། །མ་ཚང་བ་མེད་པར་བཀག་པ་མ་གྲུབ་ན་མ་ཚང་བ་ཡོད་དགོས་ན་དངོས་པོར་གྱུར་པའི་བུམ་པའམ། དངོས་པོ་མེད་པའི་ནམ་ཀ་མི་སྲིད་པ་བདག་གམ། སྲིད་པའི་དོན་སྣམ་བུར་བྱེད་ནུས་པའི་ལྟོས་པར་བྱ་བ་དེ་གང་ཡིན། དེ་ནི་འགའ་ཡང་མི་སྲིད་པས་མ་ཚང་བ་ནུས་པ་གཞན་ན་ཡོད་པ་བཀག་པ་གྲུབ་བོ། །དེ་འདྲ་བའི་ནུས་པ་ཉེ་བའི་མཚན་ཉིད་ཚང་བ་མ་གྲུབ་པ་ཉིད་མ་ཚང་བའི་དོན་ཡིན་པས་མ་ཚང་བ་མེད་པ་མ་གྲུབ་པར་རྟོགས་ན། འོ་ན་འཇིག་པར་བྱེད་པའི་ནུས་པ་སྐྱེད་བྱེད་ལས་གཞན་འཇིག་བྱེད་དང་འབྲེལ་པ་ཡང་མ་ཚང་བས། དེར་ཡང་མ་ཚང་བ་མེད་པ་ཉིད་མ་གྲུབ་པར་ཐལ་ལོ། །དེ་ནི་ཚང་མི་དགོས་ཞེ་ན ༼༣༡༧༽ དགོས་པ་སེམས་པས་ཅི་བྱ་སྟེ། མ་ཚང་བ་མེད་པས་མ་གྲུབ་པ་ནི་མི་སྤོང་ངོ༌། །ཡང་ན་བུམ་པ་ལ་སོགས་པ་ལ་ཡང༌། དེ་འདྲ་བ་ཚང་ཡང་རང་བཞིན་གཞན་དུ་བསྒྱུར་མི་ནུས་པས་ལན་འདྲའོ། །གཉིས་པ་མ་ཡིན་པར་དགག་པས་ཚང་བའི་ཕྱོགས་འདོད་ན་ཡང་དེའི་རང་བཞིན་དུ་གྲུབ་པ་ལ་ལྟོས་པ་ཉིད་འོངས་ཏེ། འབྲས་བུ་དེའི་རང་བཞིན་མ་རྟོགས་པར་ནུས་པ་ཚང་བར་མི་ངེས་པའི་ཕྱིར་རོ། །ལྟོས་མི་དགོས་པ་ལ་ཡང་དེའི་རང་བཞིན་དུ་གྲུབ་པ་ཉིད་ལ་འདོད་པས་སོ། །འོ་ན་དེའི་རང་བཞིན་དུ་ཡོད་པ་ཉིད་འདིར་ཡང་མ་གྲུབ་སྟེ། བྱས་པ་དང་ཡོད་པ་འགའ་ཞིག་ལ་ཡང་འཇིག་པའི་རང་བཞིན་དུ་གཞན་ལ་མི་ལྟོས་པར་ཡོད་པར་ཇི་ལྟར་འགྲུབ་སྟེ། ཁྱད་པར་གཞན་ལ་མི་ལྟོས་པ་གྲུབ་ཀྱང་ཁྱད་པར་ཅན་དེའི་རང་བཞིན་དུ་ཡོད་པ་མ་གྲུབ་པས་གཏན་ཚིགས་ཆོས་ཅན་གྱི་ཕྱོགས་གཅིག་ལ་མ་གྲུབ་བོ་ཞེས་རྩོད་པ་ནི་1$0000300དེ་ལྟ་ན་1$0000270ཞེས་བྱ་བའོ། །འདིར་ལན་1$0000300སཱ་ལུའི་ས་བོན་ལ་སོགས་པ་1$0000270ཞེས་བྱ་བའོ། །ནས་ཀྱི་ས་བོན་ནི་ས་ལུའི་མྱུ་གུ་དང་ལྡན་པར་ངེས་ཏེ།

གཞན་ལ་ལྟོས་པ་མེད་པར་ས་ལུའི་མྱུ་གུ་དང་ལྡན་པའི་རང་བཞིན་ཡོད་པའི་ཕྱིར་ཞེས་བྱ་བ་ལ་ནི། མྱུ་གུ་དང་ལྡན་པའི་རང་བཞིན་ནུས་པ་ཡིན་པས་མ་གྲུབ་ལ། འདིར་ནི་འཇིག་པའི་རང་བཞིན་ཅན་ཡིན་པར་གྲུབ་སྟེ། འཇིག་པ་སྐྱེད་པའི་ནུས་པ་ལས་བྱུང་བའི་ཕྱིར་རོ། །ཞེས་བསྟན་པར་འདོད་ནས། རེ་ཤིག་རང་བཞིན་གྱི་རྣམ་པར་དབྱེ་བ་ལ་ནུས་པའི་རྣམ་པར་དབྱེ་བ་ཡོད་པས་ཁྱབ་པ་སྟོན་པ་ནི། 1$0000300སཱ་ལུའི་1$0000270ནས་1$0000300མི་འཐད་པའི་ཕྱིར་རོ1$0000270འི་བར་རོ1$0000300། 1$0000270།ད་ནི་ཁྱབ་བྱེད་ནུས་པ་ངེས་པ་བཀག་པས་རང་བཞིན་ངེས་པ་འགོག་པ་ནི་1$0000300དེ་བཞིན་ ༼༣༡༨༽ 1$00002701$0000300དུ་1$0000270ཞེས་བྱ་བ་ལ་སོགས་པའོ། །བརྗོད་པར་མི་ནུས་ཀྱང་ཡོད་སྲིད་དོ་སྙམ་ན། 1$0000300འདིར་1$0000270ཞེས་པ་ནས་1$0000300ཕྱིར་ར1$0000270ོའི་བར་རོ། །འདིར་སྐྱེ་བ་དང་ལྡན་པའི་རྣམ་པ་ཐམས་ཅད་འཇིག་པ་དང་ལྡན་པར་གྲུབ་པ་ནི། འཇིག་པ་རྣམ་པར་ངེས་པའི་རྒྱུ་ལ་ལྟོས་པ་འགོག་པའི་རྟགས་ཡིན་ལ། དེ་ལྟ་ན་ཡང་དངོས་པོ་དང་དུས་ལ་འཇིག་པ་ངེས་པར་གྲུབ་པ་ལ་མི་ལྟོས་པར་འཇིག་པ་དངོས་པོ་ཙམ་གྱི་རྒྱུ་ལས་བྱུང་བར་ངེས་པར་འགྱུར་རོ། །དེས་ཀྱང་འདི་ལྟར་ངེས་ཏེ། ཚད་མས་མཐོང་བའི་དངོས་པོ་ལ་ཡོད་པའི་ཡོད་པ་དང༌། བྱས་པའི་མཚན་ཉིད་ཙམ་ནི། རང་བཞིན་དེ་ཙམ་གྱིས་མི་རྟག་པའི་མཚན་ཉིད་ཅན་ཡིན་ཏེ། མི་རྟག་པའི་མཚན་ཉིད་ཀྱི་རྒྱུས་བསྐྱེད་པས་ཞེས་ངེས་པའི་ཤུགས་ལས་མ་མཐོང་བའི་ཡོད་པའམ་བྱས་པའི་མཚན་ཉིད་ཀྱང་མི་རྟག་པའི་རང་བཞིན་དུ་ངེས་སོ། །དེས་དུས་ལ་ངེས་པར་ཡོད་པ་སྒྲུབ་བོ། །དེའི་ཕྱིར་འདིར་ནི་སྐྱེ་བ་ཅན་གྱི་རྣམ་པ་ལ་འཇིག་པ་ངེས་པར་ཡོད་པ་ལྟོས་མེད་སྒྲུབ་པའི་རྒྱུ་ཡིན་ལ། ལྟོས་མེད་ལས་ངེས་པར་འགྱུར་བར་སྒྲུབ་པར་ནི་དུས་ལས་ངེས་པར་འགྱུར་བ་བསྒྲུབས་པས། ཕན་ཚུན་བརྟེན་པ་འདི་དང་ཡང་གོང་མ་མེད་དོ། །གལ་ཏེ་སྐྱེ་བ་དང་ལྡན་པ་ཀུན་འཇིག་པ་དང་ལྡན་པར་གྲུབ་ཀྱང་འཇིག་པ་རྒྱུ་ངེས་པ་ལས་མ་བྱུང་བར་མི་འགྲུབ་སྟེ།

སྐྱེ་བ་དང་ལྡན་པའི་རྣམ་པ་རྣམས་ལས་འཇིག་པ་ཐ་དད་པའི་ཕྱིར་རོ། །དེས་ན་འཇིག་པ་ནི་སྐྱེ་བ་དོན་གཞན་དུ་གྱུར་པ་ལ་སོགས་པ་ངེས་པའི་རྒྱུ་ལས་བྱུང་བས་ཐམས་ཅད་འཇིག་པའི་རང་བཞིན་དུ་རྒྱུ་ལས་མི་འགྲུབ་བོ་ཞེས་དོགས་པ་བསུ་བ་ནི། 1$0000300གལ་ཏེ་1$0000270ཞེས་བྱ་བའོ། །འདི་ལ་སྐྱེ་བ་དོན་གཞན་ལ་སོགས་པ་འཇིག་པའི་རྒྱུ་ངེས་པར་ཁས་བླངས་པ་དེས་ཀྱང་འཇིག་ལྡན་གྱི་ ༼༣༡༩༽ དངོས་པོ་མ་བྱས་པར་འཇིག་པ་འབའ་ཞིག་བྱ་བར་མི་ནུས་ཏེ། འཇིག་པ་དངོས་པོ་ལ་ཡོད་པ་ནི་དངོས་པོ་འཇིག་པ་ཅན་གྱི་རང་བཞིན་ཡིན་པ་མེད་ན་མེད་པས་སོ། །དེས་ན་འདི་དངོས་པོའི་རྒྱུ་མ་ཡིན་པའི་ཕྱིར་འཇིག་པའི་རྒྱུ་མ་ཡིན་ནོ། །དངོས་པོའི་རྒྱུ་ལས་གཞན་འཇིག་པའི་རྒྱུ་ཡིན་པ་མི་འཐད་པ་ན་ཡང་རྒྱུ་མེད་པར་མི་འཐད་པས་དངོས་པོའི་རྒྱུ་ལས་བྱུང་བར་འགྱུར་རོ། །དེ་ལྟ་ན་ཡང་རྒྱུ་ངེས་པ་མེད་པར་གྲུབ་བོ་ཞེས་བྱ་བའོ། །དེ་ཉིད་སྟོན་པ་ནི་1$0000300འེའི1$0000270་ཞེས་བྱ་བ་ལ་སོགས་པའོ། 1$0000300།རྒྱུ་མེད་པ་ལ་ཡང་1$0000270ཞེས་བྱ་བ་ནི་རྒྱུ་མ་ངེས་པ་ལས་བྱུང་བ་སྟེ་ངེས་པའི་རྒྱུ་མེད་པས་སོ། །1$0000300གལ་ཏེ1$0000270་ཞེས་བྱ་བ་ལ་སོགས་པའི་རྒོལ་བ་ལ་1$0000300མ་ཡིན་ཏེ1$0000270་ཞེས་བྱ་བ་ལ་སོགས་པའི་ལན་བརྗོད་པའི་དོན་ནི། རྗེས་སུ་འགྲོ་བ་སྒྲུབ་པའི་གཏན་ཚིགས་ཀྱིས་ནི་འདི་ལྟ་བུའི་རིགས་མི་མཐུན་པའི་ཡོད་པ་ལ་ཁྱབ་པ་མི་སྒྲུབ་བོ། །མི་ནུས་པའི་ཕྱིར་ཏེ། དེ་ལ་ལྟོས་མེད་ཉིད་ཁྱབ་པ་གྲུབ་པའི་སྔར་མི་འགྲུབ་པའོ། །འོན་ཀྱང་མི་རྟག་པའི་རང་བཞིན་དུ་དོགས་པ་གཏན་བསལ་བར་མི་ནུས་པ་ནི་མ་ཡིན་ནོ་ཞེས་བསམས་ནས་ཁྱབ་བྱེད་མེད་པས་ལྡོག་པའི་སྒོ་ནས་ཁྱབ་པ་བསྒྲུབས་སོ། 1$0000300།ཡང་ན་1$0000270ཞེས་བྱ་བ་ལ་སོགས་པས་ནི་དེ་འདྲ་བ་འདིར་དབང་དུ་བྱ་བ་མ་ཡིན་པར་བསྟན་པའི་སྒོ་ནས། ཡོད་པའམ་སྐྱེ་བ་ཅན་ཐམས་ཅད་མི་རྟག་པའི་ངོ་བོར་གྱུར་པར་བསྟན་པས།

ལྟོས་པ་མེད་པ་ཉིད་དུ་སྒྲུབ་པའི་ཚད་མ་འགོད་དེ། སྐྱེ་བ་ཅན་ཐམས་ཅད་ནི་འཇིག་པ་དང་ལྡན་པར་གྲུབ་པའི་ཕྱིར་རོ་ཞེས་བྱ་བ་ཉིད་གཞུང་འཛུགས་པའོ། 1$0000300།དེ་ལྟ་བུའི་རང་བཞིན་ཅན་དག་ནི་རང་གི་རྒྱུའི་རང་བཞིན་དེ་ལྟ་བུའི་ངོ་བོར་སྒྲུབ་པར་བྱེད་པ་ཡིན་ལ་1$0000270ཞེས་བྱ་བའི་ཚད་མས་གྲུབ་ ༼༣༢༠༽ པའི་རྟག་པ་ལས་ནི་དེ་སྐྱེད་པའི་རྒྱུ་འཇིག་པའི་རང་བཞིན་ལ་ནུས་པར་གྲུབ་སྟེ། སྔར་བཤད་པ་ལྟར་དངོས་པོའི་རྣམ་པར་ངེས་པའི་རྒྱུ་ལ་མི་རྟག་པ་མི་ལྟོས་ཏེ། རྣམ་པ་ཀུན་ལ་མཐོང་བས་སོ། །དེ་ལྟ་ན་དངོས་པོ་ཙམ་དུ་བྱེད་པའི་རྒྱུ་ལས་མི་རྟག་པ་སྐྱེས་པ་ན་མི་རྟག་པ་དང་དངོས་པོ་ཙམ་ནུས་པ་གཅིག་ལས་བྱུང་བའི་ཕྱིར། མཐོང་བའི་དངོས་པོ་མཚན་ཉིད་དང་མི་རྟག་པའི་མཚན་ཉིད་དག་གཞི་ངེས་པ་ལ་མི་ལྟོས་པར་མཚོན་ཉིད་ཙམ་རྣམ་པར་དབྱེར་མེད་པར་གྲུབ་བོ། །དེ་ལས་ནི་ཤུགས་ཀྱིས་དངོས་པོའི་མཚན་ཉིད་གཞན་ན་སྲིད་ན་མི་རྟག་པའི་མཚན་ཉིད་མི་སྤོང་ངོ་ཞེས་ངེས་ཏེ། དཔེར་ན་མཐོང་བའི་སྔོན་པོའང་སྔོན་པོ་ཉིད་ཀྱི་མཚན་ཉིད་ཙམ་གྱིས་སྔོན་པོ་མ་ཡིན་པ་དང་བྲལ་བ་ཡིན་ནོ་ཞེས་གྲུ་བཞི་ལ་སོགས་པའི་ཁྱད་པར་ངེས་པ་ལ་མ་ལྟོས་པར་མཚན་ཉིད་རྣམ་པར་དབྱེར་མེད་པར་གྲུབ་ན། ཚད་མས་ཡུལ་དུ་མ་བྱས་པ་སྔོན་པོ་ཡང་སྔོན་པོ་མ་ཡིན་པའི་མཚན་ཉིད་དང་མ་བྲལ་བར་སྲིད་པའི་དོགས་པ་སེལ་བ་བཞིན་ནོ། །དེས་ན་1$0000300རྣམ་པ་དེ་ལྟ་བུའི་སྐྱེ་བ་ཅན་གཞན་དག་ཀྱང་1$0000270ཞེས་བྱ་བ་སྨྲོས་སོ། །འོ་ན་ཚད་མས་ཁྱབ་པར་ངེས་པས་དཔྱོད་པ་ཁོ་ནས་དེ་ངེས་སོ་ཞེས་བྱ་བ་འགལ་ལོ་ཞེ་ན། ཚད་མའི་འཇུག་པའི་དེ་ལྟར་ངེས་པ་ཡང་དཔྱོད་པ་ལ་ལྟོས་ཏེ། འདིར་ཚད་མས་དེ་ལྟར་མཐོང་མོད། གཞན་དུ་དེ་ལྟར་མ་ཡིན་ན་ཅིའང་འགལ་བ་ཞེས་དོགས་ན། ཚད་མ་འཇུག་པའང་དཔྱད་པ་ཉིད་ལས་ཡིན་ཏེ། དཔྱོད་པ་ལ་མི་ལྟོས་པ་ནི་མ་ཡིན་ནོ། །ཚད་མ་ཡང་དཔྱོད་པའི་རྟེན་ཡིན་ཏེ།

དཔྱོད་པ་ནི་རྟོགས་པའི་དོན་ལ་འགལ་འབྲེལ་དཔྱོད་པ་ཡིན་པའི་ཕྱིར་རོ། །འདི་ནི་རེ་ཤིག་གཞག་གོ །རྫས་ལ་འཇིག་པ་ངེས་པ་ཡང་ལྟོས་མེད་ལས་ ༼༣༢༡༽ ཡིན་ལ་དེ་ལས་ཀྱང་དུས་ལ་ངེས་པ་ཉིད་གྲུབ་བོ། །དེ་ལྟ་ཡིན་དང་སྔར་གྱི་དེའི་ཕྱིར་དངོས་པོ་དེའི་ངོ་བོར་འགྱུར་བ་ལ་ལྟོས་པ་མེད་པ་དེ་ནི་དེའི་ངོ་བོར་ངེས་པ་ཡིན་ཏེ་ཞེས་བྱ་བ་ལ་སོགས་པའི་སྦྱོར་བ་ལ་ནི། འཇིག་པ་དུས་ལ་ངེས་པར་འགྱུར་བ་ཉིད་བསྒྲུབ་པར་བྱ་བ་ཡིན་ཏེ། དངོས་པོ་ལ་ངེས་པར་ཡོད་པ་དང༌། རྣམ་པ་ལ་ངེས་པར་ཡོད་པ་ནི་གྲུབ་ཟིན་པའི་ཕྱིར་རོ། །དེ་ལ་ཆོས་ཅན་ཐམས་ཅད་ལ་འཇིག་པ་ལྟོས་པ་མེད་པར་ཡོད་པ་ཉིད་མ་གྲུབ་བོ་ཞེས་དོགས་ན། རྒྱུ་ངེས་པ་ལ་མི་ལྟོས་པར་སྒྲུབ་བོ། །ངེས་པ་ལ་མི་ལྟོས་པ་ཉིད་ནི་རྣམ་པ་ཐམས་ཅད་ལ་ངེས་པ་ལས་སོ། །དེའི་ཕྱིར་སྐྱེད་པའི་རྒྱུ་ལས་གཞན་ལ་མི་ལྟོས་པར་ཡོད་པའི་ཕྱིར་ཞེས་བྱ་བ་ལ། སྐྱེད་བྱེད་ལས་གཞན་ལ་མི་ལྟོས་པ་ནི་གཏན་ཚིགས་ཀྱི་ཁྱད་པར་ཡིན་ལ། འཇིག་པ་ཡོད་པ་ཉིད་ནི་གཏན་ཚིགས་ཀྱི་ངོ་བོ་ཡིན་ནོ། །ཁྱད་པར་ནི་འཇིག་པའི་རྒྱུ་གཞན་འགོག་པའི་ཚད་མས་གྲུབ་ལ། ངོ་བོ་ནི་རྒྱུ་ངེས་པ་མེད་པ་ལས་ཏེ། ཚད་མས་མ་མཐོང་བ་ལ་ཡང་ངོ་བོ་དེ་ཡོད་པར་ནི་འཇིག་པ་ཁྱད་པར་གྱི་སྐྱེད་བྱེད་ལ་ལྟོས་པ་བཀག་པས་ཤུགས་ཀྱིས་ངེས་པའི་ཕྱིར་རོ། །དེའི་ཕྱིར་སྔར་གྱི་སྦྱོར་བ་ལ་ནི་དུས་རྟག་ཏུ་འཇིག་པར་ངེས་པ་ཁོ་ན་སྒྲུབ་པ་ཡིན་ནོ། །འོ་ན་ལྟོས་པ་བཀག་པའི་འབྲས་བུ་སྟོན་པ་ན། 1$0000300འགའ་ཞིག་མི་རྟག་པར་གྲུབ་ཀྱང༌། རྣམ་པ་དེ་ལྟ་བུ་དག་དེས་ཁྱབ་པ་ནི་ལྟོས་པ་མེད་པ་ལས་ཡིན་ནོ་1$0000270ཞེས་དངོས་པོ་ལ་འཇིག་པ་ངེས་པ་ཡང་ལྟོས་མེད་ཀྱིས་བསྒྲུབ་པར་བཤད་པ་ཇི་ལྟ་བུ་ཞེ་ན། དེ་ནི་མི་འགལ་ཏེ་སྦྱོར་བ་སྔ་མའི་གཏན་ཚིགས་ཆོས་ཅན་གྱི་ཕྱོགས་གཅིག་ལ་མ་གྲུབ་པར་དོགས་པ་སྤང་བའི་ཕྱིར་རྒྱུ་ངེས་པ་ལ་མི་ལྟོས་པ་ལས་རྣམ་པ་དེ་ལྟ་བུ་གཞན་ཡང་ཤུགས་ཀྱིས་འཇིག་པས་

༼༣༢༢༽ ཁྱབ་པ་སྒྲུབ་པ་ཉིད་ཀྱང་ལྟོས་པ་མེད་པས་ཡིན་ཏེ། དངོས་པོ་ཙམ་དུ་བྱེད་པའི་རྒྱུ་ལས་གཞན་ལ་མི་ལྟོས་པ་ལ་ནི། སྐྱེས་བྱེད་ལས་གཞན་དུ་གྱུར་པ་དང་སྐྱེད་བྱེད་ཀྱི་ཁྱད་པར་ལ་ལྟོས་པ་གཉིས་ག་གནོད་པའི་ཕྱིར་ན་རྒྱུ་ངེས་པ་བཀག་པ་ཡང་ལྟོས་པ་མེད་པ་ཁོ་ན་ཡིན་ནོ། །རང་བཞིན་གྱི་གཏན་ཚིགས་བཤད་ཟིན་ཏོ། །འབྲས་བུའི་གཏན་ཚིགས་ལ་བཞིས་སྟོན་ཏེ། དོན་གཞན་ལ་འབྲས་བུ་ཁོ་ན་གོ་བྱེད་ཡིན་པ་དང༌། འབྲས་བུའི་ཆོས་ཅན་དང་འབྲེལ་བའི་མཚན་ཉིད་དང༌། འབྲས་བུའི་མཚན་ཉིད་ཀྱིས་གོ་བྱེད་ལ་ཧ་ཅང་ཐལ་བ་སྤང་བ་དང༌། མི་འཁྲུལ་པ་བསྒྲུབ་པའོ། །གསུམ་པ་འདི་ལ་དོན་རྣམ་པ་ལྔས་ངེས་པར་བྱ་སྟེ། ཁྱད་པར་ལ་རྟེན་པའི་དྲི་བ་དང༌། སྤྱི་ལ་རྟེན་པའི་ལན་གྱི་དེ་ཁོ་ན་དང༌། བསམ་པ་མ་རྟོགས་པའི་རྩོད་པ་དང༌། བསམ་པ་གསལ་བར་བྱེད་པའི་རྩོད་པ་སྤང་བ་དང༌། མཐར་ཐུག་པའི་དོན་གྱི་དེ་ཁོ་ན་དཔྱད་པའོ། །དང་པོ་ནི་1$0000300གལ་ཏེ་དེ་ལས་སྐྱེ་བའི་ཕྱིར་1$0000270ཞེས་བྱ་བ་ལ་སོགས་པའོ། །འདིའི་དོན་ནི་རྩ་ལས་བྱུང་བ་ལ་སོགས་པ་དང༌། དུ་བ་ཙམ་གོ་བྱ་གོ་བྱེད་དུ་ཐལ་བའམ། མེ་དང་གཞལ་བྱ་ཙམ་ཡང་གོ་བྱ་གོ་བྱེད་དུ་ཐལ་ཏེ། རྒྱུ་འབྲས་ཡིན་པའི་ཕྱིར་ཞེས་བྱ་བ་ཡིན་ནོ། །འདི་ལ་ཡང་རྣམ་པ་གཉིས་སྲིད་དེ། ཁྱད་པར་ལས་སྐྱེས་པའི་དུ་བ་མདུན་དུ་མ་བྱས་པར་དུ་བ་སྤྱི་ཙམ་ཉེ་བར་བཟུང་ནས་སམ། ཁྱད་པར་ཅན་ལས་སྐྱེས་པ་དེ་དུ་བ་མདུན་དུ་བྱས་ནས་ཡིན། དང་པོ་ལྟར་ནི་མི་འཐད་དེ། བསྐྱེད་བྱ་སྐྱེད་བྱེད་ཡོད་པར་མ་གྲུབ་པའི་ཕྱིར་ཏེ། དུ་བ་ཙམ་ནི་གཞན་དུ་ཙནྡན་གྱི་མེ་མེད་པར་ཡང་ 

༼༣༢༣༽ ཡོད་པས་དེས་བསྐྱེད་པར་མ་གྲུབ་བོ། །གཉིས་པ་ལྟར་ན་ཡང་ཐལ་བ་མ་ཡིན་ཏེ། ཁྱད་པར་ཅན་ལས་བྱུང་བའི་དུ་བ་དེ་ནི་དུ་བ་གཞན་ལས་ཁྱད་པར་དུ་གྱུར་པ་ཡིན་པས་དེས་རྒྱུའི་ཁྱད་པར་གོ་བར་འདོད་པའི་ཕྱིར་རོ་ཞེ་ན། འདི་ལ་ཕ་རོལ་པོའི་བསམ་པ་ནི་ཁྱད་པར་ཅན་ལས་བྱུང་བའི་དུ་བའི་ཁྱད་པར་མ་རྟོགས་པར་དུ་བ་ཙམ་གྱི་རང་བཞིན་གྱིས་མེའི་ཁྱད་པར་གྱི་གོ་བྱེད་དུ་ཐལ་ཏེ། དཔེར་ན་འདི་ན་ཙནྡན་གྱི་མེ་ཡོད་དེ། དུ་བ་ཙམ་གྱི་རང་བཞིན་ཡོད་པའི་ཕྱིར་རོ་ཞེས་བྱ་བ་ལྟ་བུའོ། །དེས་ན་དུ་བ་ཙམ་གྱི་རང་བཞིན་ལས་མེ་རྟོགས་པ་ལྟར་ཁྱད་པར་ཅན་གྱི་མེ་ཡང་རྟོགས་པར་འགྱུར་ཏེ། གཉི་གའི་འབྲས་བུ་ཡིན་པའི་ཕྱིར་རོ། །ཁྱད་པར་ཅན་གྱི་མེས་བསྐྱེད་པར་བྱ་བའི་ཁྱད་པར་མ་ངེས་པས་རྟགས་སུ་མི་ཐལ་བ་ཡང་མ་ཡིན་ཏེ། ཁྱད་པར་གྱི་ཆ་རྟགས་མ་ཡིན་མོད། སྤྱིའི་ཆ་གོ་ཅིའི་ཕྱིར་རྟགས་མ་ཡིན། འབྲས་བུའི་ཆ་གཞན་མ་ངེས་པས་ངེས་པའི་ཆ་རྟགས་མ་ཡིན་ན་ནི་ནམ་ཡང་དུ་བ་རྟགས་སུ་མི་འགྱུར་ཏེ། མེ་ཙམ་དཔོག་པ་ན་ཡང་མེས་བསྐྱེད་པར་བྱ་བའི་ཕྱིར་གཞན་མ་ངེས་པའི་ཕྱིར་ཏེ། མི་རྟག་པ་ལ་སོགས་པ་མེས་བསྐྱེད་པར་བྱ་བའི་རང་བཞིན་གཞན་མ་ངེས་པའི་ཕྱིར་རོ། །དེས་ན་དུ་བའི་རང་བཞིན་ཙམ་དུ་ངེས་པ་ལས་མེ་ཙམ་དུ་ངེས་པ་ལྟར་ཙནྡན་གྱི་ལ་སོགས་པ་ཡང་ངེས་པར་ཐལ་ཏེ། ངེས་པའི་ཆ་དེ་གཉིས་གཉི་གའི་འབྲས་བུ་ཡིན་པའི་ཕྱིར་རོ་ཞེས་བྱ་བ་སྟེ། དེ་ནི་ཁྱད་པར་ལ་རྟེན་པའི་དྲི་བའོ། །སྤྱི་ལ་རྟེན་པའི་ལན་གྱི་དེ་ཁོ་ན་ཡང་འདི་ལྟར་ཡིན་ཏེ། རེ་ཤིག་ཁྱད་པར་ཅན་གྱི་འབྲས་བུར་གྱུར་པ་དེ་རྟོགས་པའི་ཡུལ་དུ་མ་སོང་བ་ནི་གོ་ ༼༣༢༤༽ བྱེད་མ་ཡིན་ནོ། །ཁྱད་པར་ཅན་གྱི་འབྲས་བུ་རྟོགས་པ་ཡང་རྣམ་པ་གཉིས་ཏེ། དུ་བ་དེ་འདྲ་བ་ཉིད་གཞན་དུ་ཁྱད་པར་ཅན་གྱིས་མེའི་འབྲས་བུར་མཐོང་བ་ལ་མ་ལྟོས་པར་ངོ་བོ་ཁོ་ནས་ཁྱད་པར་ཅན་གྱི་འབྲས་བུར་ངེས་པའམ། དེའི་མཚན་ཉིད་ཅན་ཁྱད་པར་གཞན་ལ་ཁྱད་པར་ཅན་གྱི་འབྲས་བུར་མཐོང་བའི་སྤྱིའི་མཚན་ཉིད་ལ་ལྟོས་ནས་ཁྱད་པར་ཅན་གྱི་འབྲས་བུར་ངེས།

དང་པོ་ནི་མ་ཡིན་ཏེ། རྒྱུའི་ཁྱད་པར་ཡང་རང་གི་ངོ་བོས་རྟོགས་པར་ཐལ་བས་རྗེས་སུ་དཔག་པར་བྱ་བ་ཉིད་མ་ཡིན་པར་ཐལ་བའི་ཕྱིར་རོ། །དཔེར་ན་ཚང་མང་དུ་དུ་བ་དེ་ཉིད་མེ་དེ་ལྟ་བུ་ལས་སྐྱེ་བར་གྲུབ་པས་དེའི་རྒྱུ་རྗེས་སུ་དཔག་པར་བྱ་བ་མ་ཡིན་པ་བཞིན་ནོ། །གཉིས་པ་ཡང་མ་ཡིན་ཏེ། གཞན་དུ་དུ་བའི་རང་བཞིན་ཅན་མེའི་ཁྱད་པར་མེད་ཀྱང་སྐྱེ་བར་མཐོང་བའི་ཕྱིར། དེའི་རྗེས་སུ་འབྲངས་ནས་འདིར་དེ་ངེས་མི་ནུས་ཏེ། དེ་ཉིད་དུ་ཁྱད་པར་གྱི་འབྲས་བུར་མ་ངེས་པའི་ཕྱིར་རོ། །དེ་ཉིད་བརྗོད་པ་ནི1$0000300་མ་ཡིན་ཏེ། དེ་མེད་པར་འབྱུང་བར་ནི་དེ་ལས་སྐྱེ་བར་ངེས་པ་མེད་པའི་ཕྱིར་རོ་1$0000270ཞེས་བྱ་བ་སྟེ། དུ་བ་ཙམ་གྱི་སྤྱིའི་མཚན་ཉིད་ནི་ཙནྡན་གྱི་མེའི་འབྲས་བུ་མ་ཡིན་པའི་ཕྱིར་རོ་ཞེས་བྱ་བའོ། །གཞལ་བྱ་དང་མེ་ལ་ཡང་དེ་བཞིན་ནོ། །ཁྱད་པར་ལ་དྲིས་པ་ལ་སྤྱི་ལ་བརྟེན་ནས་ལན་བརྗོད་པ་མ་འབྲེལ་པ་ཡང་མ་ཡིན་ཏེ། ཁྱད་པར་གྱི་མཐར་ཐུག་པར་འགྱུར་བའི་ཕྱིར་རོ། །འདི་ལྟར་ཁྱད་པར་ཅན་གྱི་བསྐྱེད་བྱའི་ཁྱད་པར་མ་རྟོགས་པར་དུ་བ་ཙམ་དུ་རྟོགས་པ་ནི་དངོས་པོ་ལ་མེའི་འབྲས་བུ་ཡིན་ཡང་འབྲས་བུར་རྟོགས་པར་མི་ནུས་ཏེ། གཞན་དུ་བའི་མཐོང་བ་སྤྱིའི་མཚན་ཉིད་ཀྱི་རྗེས་སུ་འབྲངས་ནས་ངེས་པར་བྱེད་པ་ངོ་ཤེས་ཀྱི་བློས་ཀྱང་དེ་ལྟར་མི་རྟོགས་པའི་ ༼༣༢༥༽ ཕྱིར་རོ། །དེ་ན་འབྲས་བུར་མ་ངེས་པ་ནི་གོ་བྱེད་དུ་མི་ཐལ་ལོ་ཞེས་ཁྱད་པར་ཉིད་ལ་ལན་གྱི་དོན་བརྗོད་པ་ཡིན་ནོ། །གཞན་གྱིས་སྤྱི་ལ་བརྟེན་ནས་ཁྱད་པར་ལ་དྲིས་པའི་ལན་བཏབ་པ་མ་གོ་སྟེ། ཁྱད་པར་གཅིག་ལ་ཡོད་པའི་དུ་བའི་ཆ་ནས་ཁྱད་པར་གྱི་མེའི་འབྲས་བུ་ཡིན་པ་སྤངས་ལ། ཙནྡན་གྱི་ཡིན་པའི་ཆ་ནས་ནི་འབྲས་བུར་ཁས་ལེན་པ་ཡིན་ནོ་སྙམ་ནས་བརྩད་པ་ནི། 1$0000300གལ་ཏེ་ཆ་ཤས་ཀྱིས་1$0000270ཞེས་བྱ་བའོ། །དོན་ནི་རྫས་གཅིག་གི་མེ་ཉིད་ཀྱི་ཆ་དང་ཙནྡན་གྱི་ཆའམ། མེ་ཉིད་དང་གཞལ་བྱའི་ཆ་ནས་སྐྱེད་བྱེད་ཡིན་པ་དང་མ་ཡིན་པ་འགལ་བར་འགྱུར་བ་དང༌།

འབྲས་བུ་ལ་ཡང་སྐྱེད་བྱེད་ཡིན་པ་དང་མ་ཡིན་པ་འགལ་བ་འདུ་བར་ཐལ་བ་ཞེས་བྱ་བའོ། །རང་གི་བསམ་པ་སྟོན་པའི་རྩོད་པ་སྤོང་བ་ནི1$0000300་མ་ཡིན་ཏེ་1$0000270ཞེས་བྱ་བའོ། །འདིའི་དོན་ཡང་ཁྱད་པར་གཅིག་ལ་ཡོད་པའི་དུ་བ་ཙམ་ཙནྡན་གྱི་མེ་མེད་ཀྱང་འབྱུང་ལ་ཆ་གཞན་མེད་ན་ནི་མི་འབྱུང་བར་མི་སྨྲའོ། །འོན་ཀྱང་གཉི་ག་རྣམ་པར་དབྱེར་མེད་པར་བསྐྱེད་བྱ་ཡིན་པ་ཁོ་ནའོ། །དེ་ལྟ་ན་ཡང་ཁྱད་པར་གྱི་མཚན་ཉིད་རྟོགས་པ་ལ་མ་ལྟོས་པར་དུ་བ་ཙམ་གྱི་སྤྱིའི་རང་བཞིན་དུ་རྟོགས་པ་ནི་གསལ་བ་གཞན་ལ་མཐོང་བའི་རྗེས་སུ་འབྲངས་ཀྱང་ཁྱད་པར་ཅན་གྱི་མེའི་འབྲས་བུར་ངེས་མི་ནུས་པས་རྟགས་མ་ཡིན་ཏེ། བསྒྲུབ་བྱ་ངེས་པའི་བློ་སྐྱེད་པར་ནུས་པའི་མཚན་ཉིད་ནི་ཚད་མ་ཁོ་ན་ཡིན་པས་ན་ཚད་མས་འབྲེལ་མ་རྟོགས་པར་ནི་དངོས་པོ་ལ་འབྲེལ་པ་ཡོད་ཀྱང༌། རྟགས་ཀྱི་བྱ་བ་མི་བྱེད་པའི་ཕྱིར་རོ། །གལ་ཏེ་དངོས་པོ་ལ་དུ་བ་ཙམ་གྱི་རང་བཞིན་ཡང་ཁྱད་པར་གྱི་མེའི་འབྲས་བུ་ཡིན་ན། དེ་མེད་པར་འབྱུང་བ་ནི་དེ་ལས་སྐྱེ་བར་ངེས་པ་མེད་པའི་ཕྱིར་རོ་ཞེས་བརྗོད་པ་ནི་འགལ་ལོ་ཞེ་ ༼༣༢༦༽ ན། འདི་ནི་བརྗོད་ཟིན་ཏེ། དུ་བ་ཙམ་གྱི་སྤྱི་ལ་ལྟོས་ནས་དེ་སྐད་བརྗོད་པ་ཡིན་ནོ། །ཁྱད་པར་ལ་བརྒལ་བ་སྤྱིས་ལན་འདེབས་པ་མ་འབྲེལ་པ་ཡང་མ་ཡིན་ཏེ། ཁྱད་པར་ཅན་ལ་ཡོད་པའི་དུ་བ་ཅན་གྱི་རང་བཞིན་ནི་གཞན་ལ་མཐོང་བའི་སྤྱིའི་ཆོས་ཀྱི་རྗེས་སུ་འབྲངས་ཀྱང་ཁྱད་པར་ཅན་གྱི་འབྲས་བུ་མ་རྟོགས་པའི་ཕྱིར་རོ་ཞེས་བྱ་བའི་དོན་དུ་འགྲུབ་པའི་ཕྱིར་རོ། །མཐར་ཐུག་པའི་དོན་གྱི་དེ་ཁོ་ན་དཔྱད་པ་ནི། གལ་ཏེ་ཁྱད་པར་ལ་གནས་པའི་དུ་བའི་རང་བཞིན་ཙནྡན་གྱི་མེའི་འབྲས་བུ་ཡང་ཡིན་མོད་ཀྱི། སྤྱིའི་མཚན་ཉིད་ནི་གཞན་དུ་དེའི་འབྲས་བུ་མ་ཡིན་པར་སྣང་བས་དེའི་རྗེས་སུ་འབྲངས་ཀྱང༌། མ་ངེས་པར་ཟད་དོ་ཞེས་བྱ་བའི་ལན་གྱིས་ཐམས་ཅད་དུ་གོ་བྱ་གོ་བྱེད་ཡིན་པ་སྤོང་ན། འོ་ན་མ་རྟོགས་པ་ཉིད་མི་འཐད་དེ།

དཔེ་ལ་དུ་བ་ཙམ་མེའི་བསྐྱེད་བྱར་གྲུབ་པ་བཞིན་དུ་ཁྱད་པར་གྱི་ཡང་བསྐྱེད་བྱར་གྲུབ་པའི་ཕྱིར་རོ། །དཔེ་ལ་མཐོང་བའི་མེ་ཙམ་དེ་ནི་ཁྱད་པར་མི་སྤོང་བས་མེ་ཙམ་གྱི་རང་བཞིན་ལྟར་ཁྱད་པར་དེ་ཡང་སྐྱེད་བྱེད་ཀྱི་རང་བཞིན་དུ་ངེས་པར་འགྱུར་རོ། །དེ་ལྟ་མ་ཡིན་ན་འདི་ཉིད་དུ་ཆ་ཤས་དང་བཅས་པར་ཐལ་བ་བཟློག་པར་དཀའོ། །དེ་ལྟ་ཡིན་དང་དཔེ་ལ་མཐོང་བའི་རྗེས་སུ་འབྲངས་པས་དུ་བ་ཙམ་ཐམས་ཅད་དུ་ཡང་ཁྱད་པར་གྱི་འབྲས་བུར་ངེས་པར་འགྱུར་ཏེ། དེ་ལྟ་མ་ཡིན་ན་ལན་ཅིག་དཔེ་ལ་མཐོང་བ་ཙམ་གྱིས་མེའི་འབྲས་བུར་ཡང་ཅི་ལྟར་ངེས། དེས་ན་རྣམ་པ་ཐམས་ཅད་དུ་གོ་བྱ་གོ་བྱེད་དུ་ཐལ་ལོ། །འོན་ཏེ་དཔེ་ལ་མེའི་ཁྱད་པར་དུ་བའི་རང་བཞིན་གྱི་སྐྱེད་བྱེད་དུ་ཚད་མས་མཐོང་ཡང༌། དེའི་རྗེས་སུ་འབྲངས་པས་དུ་བ་གཞན་ཡང་ཁྱད་པར་གྱི་འབྲས་བུར་མི་འགྲུབ་སྟེ། སྔོན་མཐོང་བ་ལས་གཞན་ཐ་དད་ ༼༣༢༧༽ པའི་ཕྱིར་རོ་ཞེས་ཟེར་ན། འདི་ནི་མེའི་རང་བཞིན་སྤྱི་ཙམ་ལ་ཡང་མཚུངས་ཏེ། དཔེ་ལ་དུ་བའི་རང་བཞིན་མེའི་འབྲས་བུར་མཐོང་ཡང་དེའི་རྗེས་སུ་འབྲངས་པས་དུ་བ་གཞན་མེའི་འབྲས་བུར་མི་འགྲུབ་སྟེ། དཔེ་ལ་མཐོང་བའི་དུ་བ་དང༌། དུ་བ་གཞན་ཐ་དད་པའི་ཕྱིར་རོ། །དེས་ན་འབྲས་བུའི་རྟགས་གཏན་ཆད་པའམ། རྣམ་པ་ཐམས་ཅད་དུ་གོ་བྱ་གོ་བྱེད་དུ་ཐལ་ལོ་ཞེ་ན། ལན་འདི་ངེས་པར་ཟུང་ཤིག དཔེ་ལ་ནི་རྒྱུ་རྒྱུན་དང་འབྲས་བུར་རྟོགས་པ་ཡིན་གྱི། ཡུལ་དང་དུས་གཞན་ན་མེད་པའི་དངོས་པོ་ཙམ་ནི་མ་ཡིན་ཏེ་མི་ནུས་པའི་ཕྱིར་རོ་ཞེས་འོག་ཏུ་བསྟན་པར་བྱའོ། །རྒྱུན་ཞེས་བྱ་བ་ཡང་རིགས་ཡིན་ལ། རིགས་ཀྱང་མུ་སྟེགས་པས་བརྟགས་པ་ལྟ་བུ་ནི་མ་ཡིན་གྱི་མཚན་ཉིད་ཡིན་ནོ། །དེས་ན་མཐོང་བཞིན་པའི་རྫས་དེ་ལ་ཡོད་པའི་མེའི་མཚན་ཉིད་ནི་སྐྱེད་བྱེད་དང༌། །དུ་བའི་མཚན་ཉིད་ནི་བསྐྱེད་བྱར་དཔེ་ལ་ཚད་མ་ལྔས་རྟོགས་པ་ཡིན་ཏེ། མེ་ཙམ་གྱི་མཚན་ཉིད་ལོག་ན་དུ་བའི་རང་བཞིན་ལྡོག་ལ།

ཡོད་ན་ཡོད་པའི་ཕྱིར་རོ། །ཁྱད་པར་གྱི་མཚན་ཉིད་ནི་མེད་ཀྱང༌། དུ་བ་ཙམ་གྱི་མཚན་ཉིད་ནི་མི་ལྡོག་སྟེ། དངོས་པོ་གཞན་ལ་ཙནྡན་གྱི་ལ་སོགས་པའི་རིགས་ལོག་ཀྱང་དུ་བའི་རིགས་མཐོང་བའི་ཕྱིར་རོ། །དེས་ན་སྤྱི་དང་ཁྱད་པར་དངོས་པོ་གཅིག་ཀྱང་མཚན་ཉིད་རྣམ་པར་ཕྱེ་བ་ན་གཅིག་ནི་སྐྱེད་བྱེད་དང༌། གཞན་ནི་སྐྱེད་བྱེད་མ་ཡིན་པར་གཏན་ལ་འབེབས་པའི་ཚད་མས་ངེས་པ་ཡིན་ནོ། །དེས་ན་དེའི་རྗེས་སུ་འབྲངས་པས་དུ་བའི་རིགས་དང་ལྡན་པ་གཞན་ནི་མེའི་རིགས་ཀྱི་འབྲས་བུར་ངེས་ནུས་ལ། ཁྱད་པར་གྱི་འབྲས་བུར་ནི་མ་ཡིན་པས། རྣམ་པ་ཐམས་ཅད་དུ་གོ་བྱ་གོ་བྱེད་དུ་ཐལ་བའི་སྐྱོན་མེད་ ༼༣༢༨༽ དོ། །དཔེ་ལ་མཐོང་བའི་དུ་བ་དང༌། གཞན་དངོས་པོ་ཐ་དད་ཀྱང་རིགས་གཅིག་པའི་ཕྱིར་དང༌། ཚད་མས་ཀྱང་རིགས་རྒྱུ་འབྲས་སུ་རྟོགས་པའི་ཕྱིར་གཞན་དུ་དེ་དུ་བའི་རིགས་མེ་སྤངས་པ་མེ་མ་ཡིན་པ་ལས་སྐྱེ་སྲིད་པ་ཡང་དཔེ་ལ་ཞུགས་པའི་ཚད་མ་ལྔ་པོ་ཉིད་ཀྱིས་བཀག་པ་ཡིན་ནོ། །དཔེར་ན་དེའི་ཚེ་ཆོས་ཅན་གཞན་ལ་མེ་མེད་པར་དུ་བ་སྐྱེ་ན། དཔེ་ལ་ཞུགས་པའི་ཚད་མ་ལ་གནོད་པ་བཞིན་དུ་གཞན་འགའ་ཞིག་ཏུ་ད་ལྟར་སྲིད་ན་ཡང་དཔེ་ལ་ཞུགས་པའི་ཚད་མའི་ཡུལ་དང་འགལ་བས། ཚད་མའི་ཡུལ་ངེས་པ་ན་དེ་ཐམས་ཅད་བཀག་པར་ཡང་གྲུབ་བོ། །འདི་ཡང་འོག་ཏུ་གསལ་བར་བརྗོད་པར་བྱའོ། །དེས་ན་གོ་བྱེད་ཆད་པའི་སྐྱོན་ཡང་མེད་དོ། །གལ་ཏེ་དངོས་པོ་གཅིག་ལ་མཚན་ཉིད་གཉིས་ཡོད་དམ་མེད། དང་པོ་ལྟར་ན་ཆ་ཤས་ཀྱི་བསྐྱེད་བྱ་སྐྱེད་བྱེད་དུ་ཐལ་བ་དེ་ཉིད་ད་རུང་གནས་སོ། །མེད་ནའང་ཁྱད་པར་གྱི་ཆ་སྐྱེད་བྱེད་དུ་ཚད་མས་མ་ངེས་ལ། སྤྱིའི་ཆ་ནི་ངེས་སོ་ཞེས་བྱ་བ་འགལ་ལོ་ཞེ་ན། འདི་ལ་དངོས་པོ་ལ་ཆ་དོན་དམ་པར་མེད་དོ། །འོན་ཀྱང་གསལ་བ་གཞན་གྱི་ཆོས་དང་ཐ་མི་དད་པར་ངོ་ཤེས་པར་བྱེད་པས་མེ་ཙམ་གསལ་བ་གཞན་ལ་འཇུག་པ་དང༌། ཁྱད་པར་མི་འཇུག་པས་ཐ་དད་པར་རྣམ་པར་བརྟགས་པ་ཡིན་ལ། དེའི་རྗེས་སུ་འབྲངས་ནས་ཚད་མའི་བྱེད་པར་གྱུར་པའི་རྣམ་པར་རྟོག་པས་ཀྱང༌།

དཔེའི་དངོས་པོ་འདི་ལ་ཙནྡན་གྱི་རིགས་ལོག་ཀྱང༌། དུ་བ་ཙམ་མི་ལྡོག་གི མེའི་རིགས་ལོག་ན་ནི་དུ་བའི་རིགས་ཙམ་ལྡོག་གོ་ཞེས་རྗེས་སུ་འགྲོ་བ་དང་ལྡོག་པ་རྣམ་པར་བརྟགས་ནས། རིགས་གཉིས་ཁོ་ན་རྒྱུ་འབྲས་སུ་ངེས་པ་ཡིན་ནོ། །དེ་ཡང་ཆ་ཐ་དད་དུ་ངེས་པར་བྱས་པ་ཙམ་འཁྲུལ་གྱི། ༼༣༢༩༽ མཚན་ཉིད་ཀྱི་མེད་ན་མི་འབྱུང་བ་ལ་ནི་མ་འཁྲུལ་ཏེ་ཆོས་དང་ཆོས་ཅན་དུ་རྣམ་པར་འབྱེད་པ་ཙམ་འཁྲུལ་གྱི། བྱས་པ་དང་མི་རྟག་པའི་རང་བཞིན་ཙམ་ལ་ནི་མི་སླུ་བ་བཞིན་ནོ། །གདོན་མི་ཟ་བར་འདི་ལྟར་ཁས་བླངས་ཏེ། དེ་ལྟ་མ་ཡིན་ན་དངོས་པོའི་རང་བཞིན་དུ་མ་གྲུབ་པ་རྣམ་པར་བརྟག་པ་ལ་མ་ལྟོས་པར་ནི་རྒྱུ་འབྲས་ཉིད་མི་འགྲུབ་སྟེ། ལྡོག་པ་དངོས་པོའི་གནས་པར་མ་གྲུབ་པས། རྣམ་པར་བརྟགས་པ་ཙམ་ཡིན་པའི་ཕྱིར་དང༌། རྗེས་སུ་འགྲོ་བ་ཙམ་དངོས་པོ་ལ་གནས་ཀྱང་རྒྱུ་འབྲས་ཀྱི་མཚན་ཉིད་དུ་མི་རུང་བའི་ཕྱིར་ཏེ། མེ་ཡོད་ན་ཡོད་པ་ལྟར་མེ་དང་དུས་མཉམ་ན། ཡོད་པའི་འགྲོ་བ་མཐའ་དག་ཡོད་ན་ཡང་ཡོད་པས་སོ། །འདི་ལ་གདོན་མི་ཟ་བར་མེ་མ་ལོག་ན། འགྲོ་བ་མཐའ་དག་ལོག་ཀྱང་མི་ལྡོག་ལ། ལོག་ན་ལོག་པས་མེའི་འབྲས་བུ་ཡིན་ནོ་ཞེས་ལྡོག་པ་རྣམ་པར་བརྟགས་ནས། རྒྱུ་འབྲས་ཀྱི་མཚན་ཉིད་ངེས་པར་བྱ་བ་ཡིན་ནོ། །འདི་ལ་ནི་ལོག་པས་དངོས་པོ་ལ་མི་གནས་པ་བཏགས་པ་ཁོ་ནར་འགྱུར་རོ། །འདི་ལྟར་མེ་རང་ཡོད་པའི་དུས་སུ་མེད་པས་དུ་བ་རང་ཡོད་པའི་དུས་སུ་མི་འབྱུང་བ་ལྡོག་པའི་དོན་ཡིན་ནམ། འོན་ཏེ་རྒྱུ་རང་ཡོད་པའི་དུས་ལས་གཞན་དུ་མེད་ན། འབྲས་བུ་ཡང་རང་གི་དུས་ལས་གཞན་དུ་མི་འབྱུང་བ་ཡིན་ནམ། ཡང་ན་རྒྱུ་རང་ཡོད་པའི་དུས་ལས་གཞན་དུ་མེད་པས་འབྲས་བུར་རང་ཡོད་པའི་དུས་སུ་མི་འབྱུང་བ་ཡིན་ནམ། དེ་སྟེ་རྒྱུ་རང་ཡོད་པའི་དུས་སུ་མེད་པས་འབྲས་བུ་རང་ཡོད་པའི་དུས་ལས་གཞན་དུ་མི་འབྱུང་བ་ཞིག་ལྡོག་པའི་དོན་ཡིན། དང་པོ་ནི་མ་ཡིན་ཏེ་འགལ་བའི་ཕྱིར་ཏེ་ཡོད་པའི་ཚེ་ཉིད་མེད་པ་ནི་གནོད་དོ། །གཉིས་པ་ལྟར་ན་ཧ་ཅང་ཁྱབ་སྟེ།

ཀ་བ་དང་བུམ་པ་གཉི་ཀ་ཡང་ ༼༣༣༠༽ རང་མེད་པའི་དུས་སུ་ལྡོག་པའི་ཕྱིར། ལྡོག་པ་ཡོད་པར་ཐལ་ལོ། །ཀ་བ་རང་ལས་གཞན་པའི་དུས་སུ་ལོག་པའི་དབང་གིས་བུམ་པ་དེ་ལྟར་འགྱུར་བ་ནི་མ་ཡིན་པས་མི་ཐལ་ལོ་ཞེ་ན། འོ་ན་མེ་དུས་གཞན་དུ་ལྡོག་པ་ཡང་དུ་བ་དུས་གཞན་དུ་ལྡོག་པ་ཙམ་གྱི་རྒྱུ་མ་ཡིན་ཏེ། མེད་པ་ལ་ནུས་པ་འགལ་བའི་ཕྱིར་དང༌། ལྡོག་པ་རྒྱུ་འབྲས་སུ་ངེས་པས་དངོས་པོ་རྒྱུ་འབྲས་སུ་སྒྲུབ་ན་ཐུག་པ་མེད་པའི་ཕྱིར་ཏེ། ལྡོག་པ་ཡང་ལྡོག་པ་གཞན་ལ་ལྟོས་ལ། དེ་ཡང་རྒྱུ་འབྲས་སུ་གྲུབ་དགོས་པས་དེ་ཁོ་ན་ལྟར་མཐའ་ཐུག་པ་མེད་དོ། །འོན་ཏེ་གཞན་གྱི་དུས་སུ་མེད་པ་ནི་མ་ཡིན་པར་དགག་པས་རང་གི་དུས་སུ་ཡོད་པ་ལ་བརྗོད་ན། འོ་ན་མེ་དུད་རང་གི་དུས་སུ་ཡོད་པ་ཙམ་ལྡོག་པའི་སྒྲོས་བརྗོད་པར་འགྱུར་ལ། དེ་ལྟ་ཡང་མེ་ཡོད་ན་དུ་བ་ཡོད་པ་ཉིད་ལྡོག་པའི་སྒྲས་བརྗོད་པས་ན། རྗེས་སུ་འགྲོ་བ་ཙམ་འཁྲུལ་པར་བརྗོད་པས་བཀག་ཟིན་ཏོ། །རྣམ་པར་རྟོག་པ་གསུམ་པ་ལྟར་ན་ཡང་ལྡོག་པ་མ་གྲུབ་སྟེ། མེ་རང་མེད་པའི་དུས་སུ་ནམ་ཡང་མེད་མོད་ཀྱི། དེ་ལྟ་ན་ཡང་དུ་བ་ནི་རྟག་ཏུ་རང་གི་དུས་སུ་མི་ལྡོག་པའི་ཕྱིར་རོ། །རྣམ་པར་རྟོག་པ་བཞི་པ་ཡང་མི་འཐད་དོ། །རྒྱུ་རང་ཡོད་པའི་དུས་སུ་མེད་པ་ནི་འགལ་བའི་ཕྱིར་ཏེ། དེའི་ཚེ་ཡོད་པས་སོ། །དེས་ན་ལྡོག་པའི་དོན་ནི་སྒྲོ་འདོགས་ཀྱིས་བརྟགས་པ་ཡིན་ཏེ། མེ་རང་གི་དུས་སུ་མ་གྲུབ་ན་དུ་བ་ཡང་རང་གི་དུས་སུ་མི་འབྱུང་བས་དེ་གཉིས་རྒྱུ་འབྲས་སུ་གྲུབ་པ་ཡིན་ཏེ། དངོས་པོ་གཞན་ལ་མེ་ཉིད་མེད་པས་དེར་དུ་བ་མེད་པའི་རྗེས་སུ་འབྲངས་ཏེ། འདི་ཉིད་ཀྱང་མེར་མ་གྱུར་ན་དུ་བ་འདིར་མི་འགྱུར་རོ་ཞེས་བྱ་བ་ཡིན་ནོ། །དེ་བཞིན་དུ་འདིར་ཡང་མེའི་མཚན་ཉིད་ལོག་ན་ཙནྡན་གྱི་རིགས་ཡོད་ཀྱང་ ༼༣༣༡༽ དུ་བའི་རིགས་མི་འབྱུང་ལ། ཙནྡན་གྱི་ཉིད་མེད་ཀྱང་མེའི་རང་བཞིན་ཡོད་ན། དུ་བའི་རིགས་འབྱུང་ངོ་ཞེས་མཚན་ཉིད་རྣམ་པར་ཕྱེ་བ་ནི་བརྟགས་པ་ཡིན་པ་ལ་མི་འཐད་པ་མ་མཐོང་ངོ༌། །དེའང་རྫས་གཞན་ལ་དམིགས་པའི་ཆོས་ཀྱི་རྗེས་སུ་འབྲངས་པ་ཡིན་ཏེ་སྔར་བཤད་པ་བཞིན་ནོ། །དེས་ན་དངོས་པོ་ཆ་མེད་པ་ཡང་ཡིན་ལ།

ཚད་མ་འཇུག་པའི་ཤུགས་ཀྱིས་རྣམ་པར་རྟོག་པས་ཆར་བརྟགས་པས། མཚན་ཉིད་ཀྱི་རྒྱུ་འབྲས་མ་འཆོལ་བར་ཐ་སྙད་ཀྱི་ལམ་དུ་ཡང་གྲུབ་བོ། །དེ་ཁོ་ནར་དཔྱད་ན་ནི་རྒྱུ་དང་འབྲས་བུ་ལ་སོགས་པ་གང་ཡང་མི་འཐད་དོ། །འབྲས་བུའི་མཚན་ཉིད་ཀྱི་གོ་བྱེད་ཡིན་པ་ལ་ཧ་ཅང་ཐལ་བ་སྤངས་པའོ། །ད་ནི་མི་འཁྲུལ་པ་བསྒྲུབ་པའི་དོན་དུ་དྲི་བ་འགོད་པ་ནི་1$0000300གལ་ཏེ་1$0000270ཞེས་བྱ་བའོ། །འདི་ལ་ལན་ཧ་ཅང་ཐལ་བ་བརྗོད་པ་ན1$0000300ི་དེ་ལ་འཁྲུལ་ན་འདི་1$0000270ཞེས་བྱ་བའོ། །འདོད་པ་ཁོ་ནའོ་ཞེས་རྟོག་པ་ལ། ཐལ་བ་ལ་གནོད་པ་བསྒྲུབ་པའི་དོན་དུ་རྒྱུ་འབྲས་ཀྱི་ཆོས་ངེས་པར་བྱེད་པའི་ཚད་མ་འགོད་པ་ནི། 1$0000300དེའི་མཚན་ཉིད་དུ་གྱུར་པ་1$0000270ཞེས་བྱ་བ་ལ་སོགས་པའོ། །འདི་ལ་སློབ་དཔོན་ཤཱཀྱ་བློ་ལ་སོགས་པ་འཆད་པ་ནི། ཚད་མ་ནི་གཉིས་ཏེ། མི་དམིགས་པ་སྔོན་དུ་སོང་བའི་མངོན་སུམ་གཉིས་སམ། མངོན་སུམ་སྔོན་དུ་སོང་བའི་མི་དམིགས་པ་གཉིས་ཏེ་གསུམ་མཚན་ཉིད་གང་ཡང་རུང་བས་རྒྱུ་འབྲས་སུ་འགྲུབ་པ་ཡིན་ཏེ། འདིར་བརྗོད་པའི་མངོན་སུམ་དང་མི་དམིགས་པ་མཐའ་དག་ནི་མ་ཡིན་ནོ། །དེ་ལ་རྗེས་སུ་འགྲོ་བའི་སྒོ་ནས་ངེས་པར་བྱེད་ན་ནི་སྔ་མ་གསུམ་ཡིན་ལ། ལྡོག་པའི་སྒོ་ནས་ངེས་པར་བྱེད་ན་ནི་ཕྱི་མ་གསུམ་ཡིན་ནོ་ཞེས་སོ། །དེའི་བསམ་པ་ནི་དཔེར་ན་གཏན་ཚིགས་ཀྱི་ 

༼༣༣༢༽ རྗེས་སུ་འགྲོ་ལྡོག་གི་ཁྱབ་པ་དག་ལས་གང་རུང་གཅིག་དངོས་སུ་རྟོགས་ན་གཉིས་པ་རྟོགས་པ་ནང་དུ་འདུས་པས་ཡང་དེ་རྟོགས་པ་མི་ཚོལ་བ་བཞིན་དུ། རྒྱུ་འབྲས་ཀྱི་རྗེས་སུ་འགྲོ་ལྡོག་ལ་ཡང་ཡིན་ཏེ། རིགས་པ་མཚུངས་པའི་ཕྱིར་རོ། །དེས་ན་གང་རུང་ནི། གསུམ་གྱིས་ངེས་པས། གཉིས་པ་ཡང་དེ་ཉིད་ཀྱི་ནང་དུ་འདུའོ། །ཞེས་བྱ་བ་ཡིན་ནོ། །དེ་ལ་རེ་ཤིག་འདི་དཔྱད་དེ། ཅི་རྗེས་སུ་འགྲོ་བ་ཙམ་མམ། ལྡོག་པ་ཙམ་རྒྱུ་འབྲས་ཀྱི་མཚན་ཉིད་ཡིན་ནམ། འོན་ཏེ་ཕན་ཚུན་ཁྱད་པར་ཅན་ཡིན། དང་པོ་ལྟར་ནི་མི་འཐད་དེ། མར་མེ་ཤི་མ་ཐག་ཏུ་མུན་པ་ཡོད་པའམ། སྒྲ་ཞི་མ་ཐག་ཏུ་སྣང་བ་འགགས་པ་ལ་རྗེས་སུ་འགྲོ་བ་ཙམ་དང༌། ལྡོག་པ་ཙམ་ཡོད་ཀྱང་རྒྱུ་འབྲས་མ་ཡིན་པས་འདོད་རྒྱལ་བ་ཡིན་པའི་ཕྱིར་རོ། །འདི་ལྟར་མར་མེ་ཤི་བ་ཞེས་བྱ་བ་ནི་ད་རེས་འོད་དང་བྲལ་བའི་སྡོང་བུའི་རྣམ་འགྱུར་ལ་བརྗོད་པར་འདོད་དོ། །སྡོང་བུའི་རྣམ་འགྱུར་ཡོད་མ་ཐག་ཏུ་སྔ་ན་མེད་པའི་མུན་པའི་རྒྱུན་ཡོད་པས་རྗེས་སུ་འགྲོ་བ་ཙམ་ཡོད་པ་ཡིན་ཡང་དེ་གཉིས་རྒྱུ་འབྲས་ནི་མ་ཡིན་ནོ། །ཡིན་ན་སྡོང་བུའི་རྣམ་འགྱུར་མེད་པའི་ཡུལ་དང་དུས་སུ་མུན་པ་ལྡོག་པར་ཐལ་བའི་ཕྱིར་རོ། །མུན་པ་ནི་སྒྲོན་མ་ལ་སོགས་པ་མི་མཐུན་པའི་རྐྱེན་གྱིས་མ་ཟིན་པའི་ཉེ་བར་ལེན་པ་ཙམ་ལས་སྐྱེ་ལ། སྣང་བ་ནི་ལྷན་ཅིག་བྱེད་པ་ཉི་མའི་དཀྱིལ་འཁོར་ལ་སོགས་པ་ལ་ལྟོས་པ་ལས་ཡིན་ནོ། །དེས་ན་སྡོང་བུའི་རྣམ་འགྱུར་ལ་སོགས་པ་ནི་དེའི་རྒྱུ་མ་ཡིན་ནོ། །དེས་ན་མི་དམིགས་པ་སྔོན་དུ་སོང་བའི་མངོན་སུམ་གཉིས་ཀྱི་རྗེས་སུ་འགྲོ་བ་ཙམ་གྲུབ་ཀྱང་རྒྱུ་འབྲས་སུ་མི་འགྲུབ་སྟེ། མ་སྐྱེས་པ་དང་རྒྱུ་མེད་པར་སྐྱེས་པ་དང༌། རྒྱུ་གཞན་ལས་སྐྱེས་པའི་དོགས་པ་གསུམ་བཀག་ ༼༣༣༣༽ པས་དེར་གྲུབ་པ་ཡིན་ནོ། །འདིར་ནི་སྔར་མ་དམིགས་པས་རྟག་ཏུ་ཡོད་པ་དང༌། ཕྱིས་དམིགས་པས་རྟག་ཏུ་མེད་པར་དོགས་པ་བཀག་པས་མ་སྐྱེད་པ་བཀག་ཀྱང་རྒྱུ་མེད་པར་སྐྱེས་པ་དང༌།

གཞན་གྱི་རྒྱུ་ཅན་ཇི་ལྟར་དགག་སྟེ། སྡོང་བུའི་རྣམ་འགྱུར་དང་མུན་པ་ལ་ཡང་བཀག་པར་ཐལ་བའི་ཕྱིར་རོ། །གལ་ཏེ་རྒྱུ་མེད་པ་གཞན་གྱི་རྒྱུ་ཡིན་ན་མེ་ཉེ་བའི་སྔར་ཡང་ཡོད་པར་ཐལ་ཏེ། ད་ལྟ་ཁོ་ན་ཡོད་པའི་རྒྱུ་ལྟག་པ་མ་མཐོང་བའི་ཕྱིར་རོ་ཞེ་ན། རེ་ཤིག་རེས་འགའ་བ་ཡིན་པས་རྒྱུ་མེད་པར་མི་འཐད་མོད། གཞན་གྱི་རྒྱུ་ཅན་ཡིན་པ་ཅི་འགལ་ཏེ་མི་སྣང་བ་ཤ་ཟ་ལ་སོགས་པ་སྔར་མེད་པའི་རྒྱུ་ད་ལྟ་ཉེ་བ་ལ་སྲིད་པ་ལ་གནོད་བྱེད་མེད་པའི་ཕྱིར་རོ། །རེས་འགའ་བ་ལས་རྒྱུ་དང་ལྡན་པ་ཙམ་དུ་ངེས་པ་ཡང་འཐད་པའི་དབང་གིས་ཡིན་གྱི་མངོན་སུམ་གྱིས་འབྲས་སུ་གྲུབ་པ་ནི་མ་ཡིན་པའི་ཕྱིར་དང༌། རྒྱུ་ངེས་པ་དང་འབྲེལ་བར་ཡང་དེ་ཙམ་ལས་མི་འགྲུབ་པའི་ཕྱིར་རོ། །དེ་བཞིན་དུ་མངོན་སུམ་སྔོན་དུ་སོང་བའི་མི་དམིགས་པ་ལ་ཡང་སྔར་དམིགས་པ་རྟག་ཏུ་མེད་པ་དང༌། ཕྱིས་མི་དམིགས་པས་རྟག་ཏུ་ཡོད་པ་བཀག་པས་མ་སྐྱེས་པར་དོགས་པར་ལྡོག་མོད། རྒྱུ་མེད་པ་དང་གཞན་གྱི་རྒྱུ་ཅན་ནི་མི་ལྡོག་སྟེ་སྒྲ་ཞི་མ་ཐག་ཏུ་སྤྲིན་ལ་སོགས་པས་བསྒྲིབས་པ་སྣང་བ་མེད་ཀྱང་རྒྱུ་འབྲས་ཀྱི་རང་བཞིན་མ་ཡིན་པས་ན། སྔར་ལྷན་ཅིག་ཏུ་དམིགས་པ་ལས་གཅིག་མ་དམིགས་ན་མ་དམིགས་པས་ལྡོག་པ་ཙམ་ངེས་ཀྱང་རྒྱུ་འབྲས་སུ་མི་རྟོགས་ཏེ་སྒྲ་དང་འོད་ཀྱང་དེར་ཐལ་བའི་ཕྱིར་རོ། །དེས་ན་རྗེས་སུ་འགྲོ་བ་ཙམ་དང་ལྡོག་པ་ཙམ་ནི་རྒྱུ་འབྲས་མ་ཡིན་པ་ལ་ཡང་ཡོད་པས་འདོད་རྒྱལ་བར་སྲིད་པའི་ཕྱིར། རྗེས་འགྲོ་འབའ་ཞིག་དང་ལྡོག་པ་འབའ་ཞིག་འཛིན་པའི་ཚད་ ༼༣༣༤༽ མ་གསུམ་ནི་རྒྱུ་འབྲས་སྒྲུབ་པར་མི་ནུས་སོ། །འོ་ན་ནི་རྗེས་སུ་འགྲོ་བ་ལྡོག་པའི་ཁྱད་པར་ཅན་དང་ལྡོག་པའི་རྗེས་སུ་འགྲོ་བའི་ཁྱད་པར་ཅན་ཁོ་ན་རྒྱུ་འབྲས་ཀྱི་མཚན་ཉིད་ཡིན་མོད་སྙམ་ན། དེ་ནི་ཚད་མ་གསུམ་གྱིས་མི་རྟོགས་ཏེ། མི་དམིགས་པ་སྔོན་དུ་སོང་བའི་མངོན་སུམ་གཉིས་ཏེ། དང་པོ་གསུམ་ལ་ནི་ལྡོག་པ་མི་སྣང་བའི་ཕྱིར་དང༌།

ཕྱི་མ་གསུམ་པོ་མངོན་སུམ་སྔོན་དུ་སོང་བ་མི་དམིགས་པ་ལ་ཡང་རྗེས་སུ་འགྲོ་བ་མི་སྣང་བའི་ཕྱིར་རོ། །མི་སྣང་བ་ཡང་ཤུགས་ལས་ངེས་སོ་ཞེ་ན། འོ་ན་མར་མེ་ཤི་བའི་ལྷག་མ་དང་མུན་པའམ། རྔ་སྒྲ་དང་སྣང་བ་ཡང་དེ་ལྟར་ཐལ་ལོ། །འོ་ན་གཏན་ཚིགས་ཀྱི་རྗེས་སུ་འགྲོ་ལ་གཅིག་རྟགས་པས་གཉིས་པ་ཤུགས་ཀྱིས་འཕེན་པ་ཇི་ལྟར་ཞེ་ན། དེ་ནི་འབྲེལ་པ་ངེས་པར་གྲུབ་པའི་སྟོབས་ཀྱིས་རྗེས་སུ་འགྲོ་བའི་ཁྱབ་པའམ། ལྡོག་པའི་ཁྱབ་པ་ངེས་པ་ཡིན་ནོ། །འབྲེལ་པ་དེ་ནི་གཉི་ག་ལ་ཐུན་མོང་དུ་མི་འཁྲུལ་པ་ཡིན་པའི་ཕྱིར་དེའི་སྟོབས་ཀྱིས་རྗེས་འགྲོ་ངེས་པ་ནི། འབྲེལ་པའི་དབང་ཁོ་ནས་ལྡོག་པ་མེད་པར་དོགས་པ་གཅོད་ལ། བཟློག་པ་ཡང་དེ་བཞིན་ནོ། །དེས་ན་རྗེས་འགྲོ་ཙམ་གྱི་དབང་གིས་ལྡོག་པ་ངེས་པ་ནི་མ་ཡིན་གྱི། འབྲེལ་པའི་བདག་ཉིད་ཆེ་བ་དེ་འདྲ་བ་ཡིན་ཏེ། དེ་ངེས་པ་ནི་ལྡོག་པ་མེད་པར་སྒྲོ་འདོགས་པ་ལ་གནོད་པའོ། །དེ་ལྟར་ན་དོན་གྱིས་རྟོགས་པའི་ལྡོག་པ་རྗེས་འགྲོའི་ཁྱད་པར་དུ་གྲུབ་བོ། །དངོས་སུ་ནི་གང་ཆེད་དུ་བརྟགས་པ་དེ་ཙམ་ཞིག་སྣང་བར་ཟད་པས། གང་རུང་ཞིག་དངོས་སུ་རྟོགས་པ་ཡིན་ནོ། །མངོན་སུམ་གྱི་རྒྱུ་འབྲས་རྟོགས་པའི་དུས་སུ་ནི་འབྲེལ་པ་ལ་མི་ལྟོས་ཏེ། སྣང་བ་ཉིད་ལས་རྟོགས་པ་ཡིན་ནོ། །དེའི་ཚེ་ནི་གཉིས་ག་མི་སྣང་ན་རྒྱུ་འབྲས་ཀྱི་ཆོས་མ་ ༼༣༣༥༽ རྟོགས་པ་ཁོ་ནའོ། །དེས་ན་གཏན་ཚིགས་ཀྱི་རྗེས་སུ་འགྲོ་ལྡོག་དང་མི་མཚུངས་པས་གཉི་ག་མི་འཛིན་པ་ཚད་མ་གསུམ་ཙམ་སྒྲུབ་བྱེད་མ་ཡིན་ནོ། །འོ་ན་ཇི་ལྟར་ཞེ་ན། མངོན་སུམ་དང་མི་དམིགས་པ་རྣམ་པ་ལྔས་རྒྱུ་འབྲས་ཀྱི་མཚན་ཉིད་ངེས་པས་དེ་ཁོ་ན་ཚད་མ་ཡིན་ནོ། །ཅི་ལྟར་ཞེ་ན། དང་པོའི་སྣང་བ་མི་དམིགས་པ་དང༌། ཕྱིས་ཀྱི་མངོན་སུམ་གྱིས་ནི་མ་སྐྱེས་པ་འགོག་སྟེ། མ་སྐྱེས་པའི་དོན་ནི་རྟག་ཏུ་མེད་པའམ། ཡོད་པ་ཡིན་པས་ཅི་རིགས་པར་དེ་འདིས་སེལ་བའི་ཕྱིར་རོ། །སྣང་བ་མི་དམིགས་པའི་རྗེས་ལ་དམིགས་པ་གཉིས་དང༌།

དམིགས་པའི་རྗེས་ལ་མི་དམིགས་པ་གཉིས་ཀྱིས་ནི་སྔར་གྱི་མི་དམིགས་པ་དང༌། སྔར་གྱི་དམིགས་པ་ལ་ལྟོས་པས་རྗེས་སུ་འགྲོ་བ་དང་ལྡོག་པ་ངེས་ལ། དེ་ནི་དུ་བ་རྒྱུ་མེད་པར་སྐྱེས་པ་དང༌། གཞན་གྱི་རྒྱུ་ཅན་འགོག་སྟེ། མེའི་རྒྱུ་ཅན་ཁོ་ན་ཡོངས་སུ་བཅད་པའི་ཕྱིར་རོ། །དེ་ལྟར་ན་རྒྱུ་འབྲས་གཉི་གའི་ཡུལ་ཅན་གྱི་སྣང་བ་མི་དམིགས་པ་དང༌། དེ་ནས་རྒྱུའི་ཡུལ་ཅན་གྱི་མངོན་སུམ་དང༌། དེ་ནས་འབྲས་བུའི་ཡུལ་ཅན་གྱི་མངོན་སུམ་དང༌། དེ་ནས་ཡང་རྒྱུའི་ཡུལ་ཅན་གྱི་སྣང་བ་མི་དམིགས་པ་དང༌། དེ་ནས་འབྲས་བུའི་ཡུལ་ཅན་གྱི་སྣང་བ་མི་དམིགས་པ་སྟེ། ཚད་མ་རྣམ་པ་ལྔ་ཕན་ཚུན་ལྟོས་པས་དུ་བ་མེ་ཡོད་ན་ཡོད་པ་དང༌། མེད་ན་ལྡོག་པར་འཛིན་པས། རྗེས་སུ་འགྲོ་བ་དང་ལྡོག་པ་ཕན་ཚུན་ཁྱད་པར་ཅན་དང༌། ཁྱད་པར་གྱི་དངོས་པོར་འབྲེལ་པ་འཛིན་ལ། དེ་གཉིས་ཀྱང་རྒྱུ་འབྲས་ཀྱི་མཚན་ཉིད་ཡིན་པས། རྒྱུ་དང་འབྲས་བུ་ནི་རྣམ་པ་ལྔས་འཛིན་ཏོ། །ཞེས་རབ་ཏུ་བསྒྲགས་སོ། །གལ་ཏེ་དེ་ལྔས་རྗེས་སུ་འགྲོ་བ་དང་ལྡོག་པ་གཉི་ག་འཛིན་པ་ལ་རྩོད་པ་མེད་མོད། དེ་ལྟ་ ༼༣༣༦༽ ན་ཡང་རྒྱུ་འབྲས་སུ་ད་རུང་མི་འགྲུབ་སྟེ། རྗེས་སུ་འགྲོ་བ་དང་ལྡོག་པ་འདོད་རྒྱལ་བར་སྲིད་པའི་ཕྱིར་ཏེ། རྗེས་འགྲོ་ཙམ་དང་ལྡོག་པ་ཙམ་འདོད་རྒྱལ་བ་ཡིན་པ་བཞིན་ནོ་ཞེ་ན། དོགས་པ་འདི་ལ་1$0000300བརྗོད་1$0000270པ་1$0000300ལན་ཅིག་དེ་ལྟར་མཐོང་བས1$0000270་ཀྱང་ཞེས་བྱ་བ་ནས་1$0000300མི་འབྱུང་བའི་ཕྱིར་རོ1$0000270འི་བར་རོ། །འདི་ལྟར་བསམ་པ་ཡིན་ཏེ། འདོད་རྒྱལ་བའི་དོན་ཅི་ཡིན་འདི་ཉིད་དུ་མེ་དང་དུ་བ་རྒྱུ་འབྲས་མ་ཡིན་བཞིན་དུ། སྟེས་དབང་གིས་རྗེས་སུ་འགྲོ་བ་དང་ལྡོག་པ་དང་འབྲེལ་པ་ཡིན་ནམ། འོན་ཏེ་འདིར་རྒྱུ་འབྲས་ཡིན་པ་ལ་མི་སྙོན་ཡང་གཞན་དུ་དེའང་རང་བཞིན་ཅན་རྒྱུ་འབྲས་མ་ཡིན་པ་སྲིད་པའི་དོན་ཡིན། དང་པོ་ནི་མི་འཐད་དེ། རྒྱུ་འབྲས་ཀྱི་མཚན་ཉིད་ནི་རྗེས་སུ་འགྲོ་བ་དང་ལྡོག་པ་ཕན་ཚུན་འབྲེལ་པ་ལས་གཞན་པའི་ཁྱད་པར་མེད་པའི་ཕྱིར་ན།

རྒྱུ་འབྲས་ཀྱི་མཚན་ཉིད་དང་ལྡན་པ་རྒྱུ་འབྲས་མ་ཡིན་པ་ནི་འགལ་བའི་ཕྱིར་རོ། །དེ་ལྟ་མ་ཡིན་ན་རྒྱུ་དང་འབྲས་བུའི་ཐ་སྙད་གཏན་ཆད་པར་ཐལ་ཏེ། དེ་གཉིས་ལས་གཞན་པ་རྒྱུ་འབྲས་སུ་གཞག་པའི་རྒྱུ་ནི་གང་དུ་ཡང་མ་དམིགས་པའི་ཕྱིར་རོ། །གལ་ཏེ་རྗེས་སུ་འགྲོ་ལྡོག་ཙམ་རྒྱུ་འབྲས་ཀྱི་མཚན་ཉིད་ཡིན་ཡང་འདིར་ནི་ལྡོག་པ་ཉིད་མེད་དེ། དུ་བ་མེ་མེད་པར་ཡང་མཐོང་བའི་ཕྱིར་རོ་ཞེས་དོགས་པ་བསུ་བ་ནི། གལ་ཏེ་ཞེས་བྱ་བའོ། །དེས་ན་རྣམ་པར་རྟོག་པ་དང་པོ་མེད་དོ། །གཉིས་པ་ཡང་མ་ཡིན་ཏེ་འདིར་དེ་གཉིས་རྒྱུ་འབྲས་སུ་གྲུབ་ཀྱང༌། མེ་དང་དུ་བའི་མཚན་ཉིད་ཅན་གཞན་རྒྱུ་འབྲས་མ་ཡིན་པ་སྲིད་པ་ནི་དེ་མ་ཐག་ཏུ་འགོག་པའི་ཕྱིར་ལན་ཅིག་མ་རིངས་ཤིག་དང༌། འདིར་དེ་གཉིས་རེ་ཤིག་རྒྱུ་འབྲས་སུ་ཇེ་བསྒྲུབས་ཏེ་གདོད་དགག་པར་བྱའོ། །གལ་ཏེ་ཁྱོད་རྒྱལ་ནས་ཚད་མ་འགས་ ༼༣༣༧༽ འདིར་མེའི་མཚན་ཉིད་དང་དུ་བའི་མཚན་ཉིད་གཉིས་རྒྱུ་འབྲས་སུ་གྲུབ་ཀྱང་གཞན་དུ་དེའི་མཚན་ཉིད་ཅན་དེ་ལྟ་མ་ཡིན་པར་ཡང་སྲིད་ན་ནི། དེའི་ཚེ་ཚད་མ་ལྔའམ་གསུམ་གྱིས་མཚན་ཉིད་གཉིས་རྒྱུ་འབྲས་སུ་གྲུབ་ཀྱང་རྒྱུ་འབྲས་ཀྱི་མི་འཁྲུལ་པ་མེད་པས་འབྲས་བུའི་གཏན་ཚིགས་འཇིག་པ་ཁོ་ནའོ། །དེས་ན་རྗེས་སུ་འགྲོ་བ་དང་ལྡོག་པ་ཕན་ཚུན་ཁྱད་པར་ཅན་ནི་འདོད་རྒྱལ་བ་ཡིན་ཏེ། ངེས་པ་ཉིད་ཡིན་པའི་ཕྱིར་ཏེ། ངེས་པ་ཉིད་ནི་འདོད་རྒྱལ་བར་འགལ་བའི་ཕྱིར་རོ། །འོ་ན་སྔར་དུ་བ་ཡུལ་དེ་ཉིད་ན་ཡོད་པ་དང་ཡུལ་གཞན་ནས་འོངས་པས། མ་དམིགས་པའི་དུས་སུ་སྣང་དུ་རུང་བ་ཉིད་ཅི་ལྟར་ངེས། དེ་མ་ངེས་ན་ཡང་མ་དམིགས་པ་ཙམ་གྱིས་མེད་པ་མི་འགྲུབ་པ་ན། གཏན་དུ་ཡོད་པར་དོགས་པ་མི་སེལ་བས། མ་སྐྱེས་པ་ཉིད་ཅི་ལྟར་འགོག་ཅེ་ན། ཡུལ་དེ་ན་ཡོད་པ་ནི་སྔར་དམིགས་པའི་གནས་སྐབས་ཀྱི་ཡུལ་དང་ཤེས་པ་གཅིག་ལ་འདྲེར་རུང་བས་དམིགས་པར་རུང་བ་ཉིད་ངེས་སོ། །ཡུལ་གཞན་ནས་འོངས་པ་ཡིན་ན་ཡང་དབུས་ཀྱི་ཡུལ་དང་འབྲེལ་པའི་སྔོན་རོལ་དུ་ཐོན་ཀོར་གྱི་ཡུལ་སྔར་དམིགས་པ་དང༌།

ཤེས་པ་གཅིག་ལ་འདྲེར་རུང་བས་སྣང་དུ་རུང་བར་ངེས་ཀྱི་གཞན་དུ་ནི་མ་ཡིན་ནོ། །དེས་ན་སྔར་དུ་བ་གང་དུ་གནས་པའི་ཡུལ་དེ་དང་དེའི་ཐོན་ཀོར་གྱི་ཡུལ། དུ་བས་དབེན་པར་དམིགས་པ་ཉིད། དུ་བ་མ་དམིགས་པའི་དོན་ཡིན་པས་སྣང་བ་མི་དམིགས་པའི་ཁྱད་པར་གྲུབ་བོ། །དེས་ན་མ་སྐྱེས་པར་དགག་པར་ནུས་སོ། །འོ་ན་སྔར་དུ་བ་ཡོད་པ་ཉིད་རྣལ་འབྱོར་པ་ལ་སོགས་པའི་མཐུས་མ་མཐོང་བ་སྲིད་དོ་ཞེ་ན། དེ་ལྟར་སེམས་ན་མེ་ཉིད་རྣལ་འབྱོར་པས་སྤྲུལ་པ་ ༼༣༣༨༽ ཇི་ལྟར་མི་དོགས། དེ་ནི་གནོད་པ་མེད་པའི་མཐོང་བའི་ཡུལ་ཡིན་པས་མི་སླུ་བའི་ཡུལ་ཡིན་ནོ་ཞེ་ན། འོ་ན་མི་དམིགས་པ་ལ་ཡང་གནོད་པ་མེད་པས་མི་སླུ་བར་གྲུབ་བོ་ཞེས་བྲམ་ཟེ་ཆེན་པོས་བཤད་དེ། དེ་ཡང་མི་རིགས་པར་མ་མཐོང་ངོ༌། །འདི་ལ་སློབ་དཔོན་ཆེན་པོ་ཆོས་མཆོག་ན་རེ། སྔར་ཡོད་ན་སྣང་དུ་རུང་བ་ལས་མེད་པར་རྟོགས་ལ། དེ་ཉིད་ཀྱང་དུ་བའི་རྒྱུན་སྔར་ཡོད་ན་ས་ཕྱོགས་དང་ཤེས་པ་གཅིག་ལ་འདྲེར་རུང་བར་ངེས་པས། དེ་ཡང་ད་ལྟར་རྒྱུན་སྐྱེ་བཞིན་པར་མཐོང་བ་ལས་ཏེ། སྔར་ཡོད་པ་ཡུལ་གཞན་ནས་འོངས་པ་ནི་སྐྱེ་བཞིན་པ་དང་འགལ་བས་སོ། །དེ་ལྟར་ཡུལ་གཞན་ནས་འོངས་པ་བཀག་པ་ན་དུ་བའི་རྒྱུན་ཡོད་ན་སྔར་ཡང་འདི་ཉིད་ན་ཡོད་དོ་ཞེས་ངེས་ལ། དེ་ལྟ་ན་ཡང་ཁྱད་པར་མེད་པས་སྔར་མཐོང་བའི་གནས་སྐབས་ཀྱི་ས་ཕྱོགས་དང་ཤེས་པ་གཅིག་ལ་འདྲེ་བ་ངེས་པས། ཡོད་ན་སྣང་དུ་རུང་བར་གྲུབ་བོ་ཞེས་གསུང་ངོ༌། །འདི་ནི་མི་འཐད་དེ། དེ་ལྟར་ན་སྣང་རུང་དུ་ངེས་པ་དང༌། སྔར་མེད་པར་ངེས་པ་གཉིས་ཕན་ཚུན་བརྟེན་པ་དང༌། སྣང་རུང་དུ་ངེས་པ་དོན་མེད་པར་ཡང་ཐལ་བའི་ཕྱིར་རོ། །དང་པོ་ནི་སྔར་མེད་པར་ནི་སྣང་བ་མ་དམིགས་པ་ལས། སྣང་བ་ཉིད་དུ་ངེས་པ་ནི་སྐྱེ་བཞིན་པར་ངེས་པ་ལས་ཡིན་ལ། སྐྱེ་བཞིན་པ་ཡང་སྔ་ན་མེད་པར་རྟོགས་པས་ཁྱབ་སྟེ། སྔར་ཡོད་པ་ལ་ནི་སྐྱེ་བཞིན་པ་འགལ་བའི་ཕྱིར་རོ། །གཉིས་པ་ནི་སྐྱེ་བཞིན་པར་ངེས་པ་ཉིད་ཀྱིས་ཡུལ་དེའམ་གཞན་ན་སྔོན་པོ་ཡོད་པ་བཀག་པ་ངེས་པར་གྲུབ་པས།

སྐྱེ་བཞིན་པས་བསྒྲུབ་པའི་སྣང་དུ་རུང་བས་ཅི་བྱ། དོན་འདི་ལ་བྲམ་ཟེ་ཆེན་པོ་ན་རེ། རྗེས་སུ་འགྲོ་བ་ནི་ ༼༣༣༩༽ མི་དམིགས་པ་སྔོན་དུ་སོང་བའི་མངོན་སུམ་གཉིས་ཏེ། ཚད་མ་གསུམ་གྱིས་རྟོགས་ལ། དེས་ཀྱང་རྒྱུ་འབྲས་སུ་ངེས་ཏེ། འདོད་རྒྱལ་བ་མི་སྲིད་པའི་ཕྱིར་རོ། །འོན་ཀྱང་དེའི་སྟེང་དུ་མི་དམིགས་པ་གཉིས་ལྡོག་པ་བསྒྲུབ་པའི་ཕྱིར་གསུངས་པ་ནི། རྒྱུ་གཞན་རྣམ་པར་བཅད་ནས་ངེས་པའི་ཁྱད་པར་སྒྲུབ་པའི་དོན་ཏོ། །དཔེར་ན་རིམ་དང་ཅིག་ཅར་དམིགས་པ་དེ་མཐའ་དག་རྒྱུ་ཡིན་ཏེ། སྔར་གནས་པ་རྣམས་ལ་མེ་སྔ་ན་མེད་པ་བསྣན་པས་རྒྱུ་ཚང་མ་ཐག་ཏུ་དུ་བ་ཡོད་པ་ཡིན་ནམ། འོན་ཏེ་གློ་བུར་དུ་འོངས་པའི་རྫས་སར་བ། མེ་ལ་སོགས་པ་ཉིད་རྒྱུ་ཡིན་ཞེས་དོགས་པ་ལ། དེ་ལས་གཅིག་མེད་ན་ཡང་མི་དམིགས་པ་ཞེས་གསུངས་པས། གཞན་རྒྱུ་ཡིན་པ་གཅོད་དེ། གཞན་ལོག་ཀྱང་མི་ལྡོག་པའི་ཕྱིར་དང༌། མེ་ཉིད་ལོག་ན་ལྡོག་པའི་ཕྱིར་དེ་ཙམ་རྒྱུར་གྲུབ་པས་སོ་ཞེའོ། །འདི་ནི་མི་འཐད་དེ། སྔར་མ་བྱུང་བའི་རྒྱུན་སྐྱེ་བ་ལ་འདོད་རྒྱལ་བ་མི་སྲིད་པས་རྗེས་སུ་འགྲོ་བ་ཙམ་ལས་རྒྱུར་གྲུབ་ན། མར་མེའི་འོད་ཀྱིས་དབེན་པ་དང༌། མུན་པ་ཡང་རྒྱུ་འབྲས་སུ་ཐལ་བ་ཟློག་ཅིག མེ་དང་དུ་བ་མི་འཁྲུལ་པ་སྒྲུབ་པ་ལ་དེའི་ལྷན་ཅིག་བྱེད་པ་གཞན་དགག་པ་ནི་དོན་མེད་དོ། །ནུས་པ་ཡང་མ་ཡིན་ཏེ། མི་སྣང་བ་ཤ་ཟ་ལ་སོགས་པ་མེ་དང་ལྷན་ཅིག་ཏུ་དུ་བའི་རྒྱུ་ཡིན་པ་ལ་གནོད་པ་མ་མཐོང་བའི་ཕྱིར་རོ། །དེས་ན་ཚད་མ་ལྔ་ཁོ་ནས་རྒྱུ་འབྲས་སུ་སྒྲུབ་པར་རིག་པར་བྱའོ། །འོ་ན་བུམ་པ་ལ་སོགས་པ་རྫ་མཁན་ལ་སོགས་པའི་སྐྱེད་བྱེད་ལོག་ཀྱང་རྒྱུན་གནས་པར་སྐྱེས་པས་མི་ལྡོག་པ་ཇི་ལྟར་རྒྱུ་འབྲས་སུ་ངེས། དེས་ན་ཚད་མ་ལྔ་ནི་རྒྱུ་འབྲས་རྟོགས་པའི་ཚད་མ་མཐའ་དག་ལ་ཁྱབ་པར་བྱེད་པ་མ་ཡིན་ནོ་ཞེ་ན། འདི་ལ་ཡང་རྫ་མཁན་གྱི་རྩོལ་བ་དང་འཇིམ་པ་ ༼༣༤༠༽ ལ་སོགས་པ་སྔ་མ་ལས་གཞན་འཇུག་པ་ཆད་ན་བུམ་པ་གཞན་སྐྱེ་བ་མེད་པར་མཐོང་བ་ལས་ལྡོག་པ་ངེས་ཏེ།

རྒྱུ་གཞན་ཟད་པས་འབྲས་བུ་གཞན་ལྡོག་པ་བཞིན་དུ། སྔར་གྱི་རྒྱུ་མེད་ན་བྱུང་བཞིན་པའི་འབྲས་བུ་མི་འབྱུང་བར། མཐོང་བའི་ལྡོག་པ་རྟོགས་པ་ལས་འཇུག་པ་གཅིག་གིས་ངེས་པའི་ཕྱིར་རོ། །དེ་ལྟ་ན་ཡང་མེ་དང་དུས་མཉམ་པ་ན་ཡོད་པའི་འགྲོ་བ་མཐའ་དག་དམིགས་པའི་སྔར་དུ་བ་སྣང་དུ་རུང་བ་མ་དམིགས་ལ། མེ་དང་དུས་མཉམ་པའི་འགྲོ་བ་མཐའ་དག་དམིགས་ན་དུ་བ་དམིགས་ཤིང༌། ཡང་དེ་མ་དམིགས་ན་དུ་བ་མ་དམིགས་པས་ཚད་མ་ལྔ་པོ་ཡོད་ཀྱང་རྒྱུ་འབྲས་སུ་སྒྲུབ་བྱེད་མ་ཡིན་པའི་ཕྱིར་ཧ་ཅང་ཁྱབ་པར་འགྱུར་རོ་ཞེ་ན། མ་ཡིན་ཏེ། མངོན་སུམ་དང་མི་དམིགས་པ་རྣམ་པ་ལྔ་ནི་རྒྱུན་གཞན་གྱིས་རྒྱུན་གཞན་སྐྱེད་པར་རྟོགས་པར་བྱེད་པའི་ཚད་མར་ཁས་ལེན་ཏོ། །དེས་ན་སྐད་ཅིག་ལ་བརྟེན་ནས་རྒོལ་བ་ནི་སྐབས་ཀྱི་དོན་མ་རིག་པར་ཟད་དོ། །མངོན་སུམ་དང་མི་དམིགས་པ་ལྔས་དངོས་པོ་གཉིས་རྒྱུ་འབྲས་སུ་འགྲུབ་པར་བརྗོད་པ་ན་དེ་གཉིས་ཐ་དད་པར་མངོན་སུམ་གྱིས་གྲུབ་པ་ལ་ཡིན་པར་རྟོགས་སོ། །དེ་ལྟ་ན་ཡང་ཚུ་རོལ་མཐོང་བའི་མངོན་སུམ་གྱིས་སྐད་ཅིག་ཐ་དད་པར་མི་རྟོགས་པས་རྒྱུན་གཉིས་རྒྱུ་འབྲས་སུ་དེས་གྲུབ་པར་གོ་བ་ཁ་ནའོ། །དེས་ན་ཐ་དད་པ་ཉིད་མངོན་སུམ་གྱི་ཡུལ་མ་ཡིན་པ་ལ་མངོན་སུམ་དང་མི་དམིགས་པ་ལྔ་འཇུག་མི་སྲིད་པས་སྐབས་མ་ཤེས་པར་རྩོད་པར་གསལ་ལོ། །སྐད་ཅིག་གི་རྒྱུ་འབྲས་ནི་འཐད་པས་ངེས་པར་ཟད་ཀྱི། མཐོང་བས་ནི་མ་ཡིན་ནོ། །དེ་ཡང་མཐོང་བས་རྒྱུན་རྒྱུ་འབྲས་སུ་གྲུབ་པ་ལ་བརྟེན་ནས་མཇུག་པ་ཡིན་ཏེ། དེ་ལྟ་མ་ཡིན་ན་ནི། འཐད་པ་སྐད་ཅིག་ད་ལྟ་བ་སྔ་མའི་འབྲས་ 

༼༣༤༡༽ བུར་ཡང་ངེས་མི་ནུས་སོ། །འདི་ལྟར་བུམ་པ་དང་འཇིམ་པའམ། བུམ་པ་དང་གྱོ་མོ་དག་རྒྱུན་མང་པོའི་བདག་ཉིད། རྒྱུན་མང་པོའི་འབྲས་བུར། མངོན་སུམ་དེས་དབེན་པ་དང་དེའི་རྣམ་པ་ཅན་ལྔས་ངེས་པ་ན། གདོན་མི་ཟ་བར་དངོས་པོ་རྣམས་རང་གི་སྐལ་བ་མཉམ་པར་ལྟོས་པར་གྲུབ་ལ། དེ་ལྟ་ན་ད་ལྟའི་བུམ་པའི་སྐད་ཅིག་འདི་ཡང༌། རི་ལ་སོགས་པའི་སྐད་ཅིག་ལས་བྱུང་བ་མ་ཡིན་ལ། སྔར་བར་ཆད་པའི་འཇིམ་པའི་སྐད་ཅིག་ལས་ཀྱང་མ་ཡིན་ཏེ། རང་གི་སྐལ་བ་མཉམ་པ། བར་མ་ཆོད་པ་ལ་ལྟོས་པར་སྤྱིར་མངོན་སུམ་དུ་མཐོང་བས་སོ། །དེས་ན་བུམ་པའི་སྐད་ཅིག་མ་སྔ་མ་ལས་བྱུང་བ་ཡིན་ནོ་ཞེས་རྟོགས་པ་ཡིན་ནོ། །དེས་ན་ཧ་ཅང་ཁྱབ་པ་མེད་དོ། །གལ་ཏེ་རྒྱུན་ནི་ཅིག་ཅར་ཉེ་བར་གནས་པ་མ་གྲུབ་པས་འགའི་སྐྱེད་བྱེད་དུ་མི་རུང་ལ། བསྐྱེད་བྱར་ཡང་མི་རུང་བས། ཇི་ལྟར་མངོན་སུམ་ལ་རྒྱུ་འབྲས་སུ་སྣང་བར་འཐད་ཅེ་ན། འདི་ལ་རྒྱུན་གྱི་དོན་ནི་གཉིས་ཏེ། མཚན་ཉིད་དུ་བརྗོད་པ་རིགས་ཙམ་དང༌། སྐད་ཅིག་བརྒྱུད་པའོ། །མངོན་སུམ་དང་མི་དམིགས་པས་རྒྱུན་རྒྱུ་འབྲས་སུ་རྟོགས་སོ་ཞེས་བྱ་བའི་དོན་ཡང་གཉི་ག་ལྟར་ཡིན་ཏེ། མཚན་ཉིད་རྒྱུ་འབྲས་སུ་ངེས་པར་བྱ་བ་ཡིན་གྱི་སོ་སོར་ངེས་པའི་རྫས་ཙམ་ནི་མ་ཡིན་པའི་ཕྱིར་ལ། མཚན་ཉིད་དེ་ཡང་སྐད་ཅིག་ལ་ཡོངས་སུ་གཅད་པར་མི་ནུས་པས་སྐད་ཅིག་བརྒྱུད་པ་དུ་མ་ལ་ངེས་པར་བྱ་བའི་ཕྱིར་ཏེ། སྐད་ཅིག་སོ་སོ་ལ་མཚན་ཉིད་ཐ་མི་དད་པར་མོས་པའི་ཕྱིར་རོ། །དེས་ན་སྔ་ཕྱིའི་སྐད་ཅིག་ཀུན་དུས་གཅིག་ཏུ་མི་གནས་ཀྱང༌། རྫ་མ་ལ་སོགས་པའི་སྐད་ཅིག་མཚན་ཉིད་འདྲ་བ་མང་པོ་དུས་སུ་མ་ཁྱབ་པར། འཇིམ་པའི་སྐད་ཅིག་དེ་འདྲ་བ་རྒྱུན་དུ་འཇུག་པའི་རྗེས་ལ་སྐྱེ་ ༼༣༤༢༽ བས་རྒྱུན་བསྐྱེད་བྱ་སྐྱེད་བྱེད་དུ་འཐད་དོ། །དེས་ན་མེ་ལོག་ནས་དུ་བ་ཡོད་པ་དང་འཇིམ་པ་ལོག་ནས་རྫ་མ་དེ་ཉིད་ཀྱི་སྐད་ཅིག་སྔ་མ་ལས་སྐྱེ་ཡང༌། མེ་དང་འཇིམ་པའི་མཚན་ཉིད་ཅན་གྱི་རྒྱུན་སྔོན་དུ་སོང་བ་ལ་ལྟོས་པས།

རྒྱུན་ལ་ལྟོས་ཏེ་འཁྲུལ་པ་མེད་དོ། །སྐད་ཅིག་ལ་ལྟོས་ན་ནི་རྫ་མའི་སྐད་ཅིག་དང་དུ་བའི་སྐད་ཅིག་མེའི་སྐད་ཅིག་དང་འཇིམ་པའི་སྐད་ཅིག་སྔོན་དུ་འགྲོ་བར་མ་ངེས་ཏེ། རང་གི་སྐད་ཅིག་ལས་བྱུང་བས་སོ། །མཚན་ཉིད་འདྲ་བའི་གཅིག་ཏུ་བྱས་པ་ན་ནི། སྐད་ཅིག་རྣམ་པར་མ་ཕྱེ་བས་དུ་བ་མེ་སྔོན་དུ་འགྲོ་བར་ངེས་པ་ཁོ་ནའོ། །དེས་ན་རྒྱུ་འབྲས་ངེས་པའི་ཚད་མའི་རང་བཞིན་དང༌། དེ་ལ་མ་ཁྱབ་སྤང་བ་དང༌། ཧ་ཅང་ཁྱབ་པ་སྤང་བ་གསུམ་གྱིས་རྒྱུ་འབྲས་གཏན་ལ་འབེབས་པའི་ཚད་མའི་དོན་བཤད་པ་ཡིན་ནོ། །དེ་ལྟར་རྒྱུ་འབྲས་ཀྱི་ཆོས་ངེས་པའི་ཚད་མ་བརྗོད་ནས་ཚིག་ལེའུར་བྱས་པ་རྣམ་པར་འགྲེལ་པས་ལན་ཅིག་གསལ་བ་གཅིག་ལ་ཞུགས་པའི་ཚད་མ་དེའི་འཇུག་པ་དཔྱད་པ་ཉིད་ལས། མི་འཁྲུལ་པ་ཉིད་རབ་ཏུ་གྲུབ་བོ་ཞེས་སྟོན་པ་ནི། 1$0000300འབྲས་བུ་ཡང་1$0000270ཞེས་བྱ་བའོ། །འདིར་མེ་ལས་སྐྱེ་བར་མཐོང་བའི་དུ་བ་གསལ་བ་དེ་མེ་མེད་པར་སྲིད་པ་འདིས་འགོག་པ་ནི་མ་ཡིན་ཏེ། མེ་ཡོད་ན་ཡོད་པ་ཉིད་དང་དེ་མེད་པ་ནི་ཕན་ཚུན་རྣམ་གཅོད་ཀྱི་འགལ་བར་གྲུབ་པ་ཉིད་ཀྱིས་བཀག་པས། རྒྱུ་མེད་པར་ཐལ་བ་ལ་མི་ལྟོས་པར་བཀག་པ་གྲུབ་པའི་ཕྱིར་དང༌། དེ་བཀག་པས་མི་འཁྲུལ་པ་ཡང་མི་འགྲུབ་པའི་ཕྱིར་ཏེ། མི་འཁྲུལ་པ་ནི་སྤྱིའི་མཚན་ཉིད་ལ་རྣམ་པར་འཇོག་གི སོ་སོར་ངེས་པའི་གསལ་བ་ལ་ནི་མ་ཡིན་ཞེས་བཤད་ཟིན་ཏོ། །དེས་ ༼༣༤༣༽ ན་དུ་བའི་མཚན་ཉིད་ཙམ་འབྲས་བུར་གྲུབ་པས། དེ་མེ་མེད་པར་འབྱུང་བ་ལ་གནོད་པ་འདི་སྟོན་པ་ཡིན་ནོ། །རྒྱུ་མེད་པ་ཅན་དུ་ཁས་ལེན་ནི་མཚན་ཉིད་འབྲས་བུར་རྟོགས་པའི་ཚད་མས་གནོད་དོ། །དཔེར་ན་དུ་བའི་གསལ་བ་གཅིག་ལ་དེའི་མཚན་ཉིད་འབྲས་བུར་ངེས་པར་བྱེད་པའི་ཚེ། དེའི་སྔར་རམ། དེ་ཉིད་ཀྱི་ཚེ་དུ་བའི་གསལ་བ་གཞན་མེ་མ་ཡིན་པ་ལས་སྐྱེ་བར་མཐོང་ན་ངེས་པར་བྱ་བའི་མཚན་ཉིད་དེ། མེ་ལོག་ན་ལྡོག་པ་རྟོགས་པ་དང་འགལ་བ་བཞིན་དུ། ཡུལ་དང་དུས་འགའ་ཞིག་གི་ཚེ་དུ་བས་མཚན་ཉིད་ཅན་མེ་མ་ཡིན་པ་ལས་སྐྱེ་བ་སྲིད་ན་ཡང་ཚད་མས་སྔར་ཡུལ་དུ་བྱས་པའི་ལྡོག་པ་དང་འགལ་ལོ། །དེས་ན་མངོན་སུམ་དང་མི་དམིགས་པ་ལྔས་དུ་བའི་མཚན་ཉིད་ཙམ་མེའི་རྗེས་སུ་འགྲོ་བ་དང་ལྡོག་པའི་རྗེས་སུ་བྱེད་པར་ཡོངས་སུ་བཅད་པས་འགལ་བ་རྣམ་པར་གཅོད་པའི་ཕྱིར་མི་འཁྲུལ་པ་གྲུབ་བོ། །ཡང་ན་ཚད་མ་ཕྱི་མ་གཞན་ཞིག་གིས་འདི་ནི་མཚན་ཉིད་གང་ཞིག་མེ་ལོག་ན་ལྡོག་པར་སྔར་ཚད་མས་རྟོགས་པའི་མཚན་ཉིད་ཅན་ཡིན་ནོ་ཞེས་ངེས་པར་བྱས་པ་ན།

མཚན་ཉིད་དེ་མེ་ལ་མི་འཁྲུལ་པར་ཤུགས་ཀྱིས་ངེས་ཏེ། དེའི་མཚན་ཉིད་མེ་མེད་པར་རེས་འགའ་སྲིད་པ་ཡིན་ན། མཚན་ཉིད་དེ་མེ་ལོག་ན་ལྡོག་པར་ཚད་མས་མཐོང་བ་ཉིད་ལ་གནོད་པའི་ཕྱིར་ན། ད་ལྟ་མཐོང་བཞིན་པ་ཉིད་ཀྱང་ཚད་མས་མེ་ལོག་ན་ལྡོག་པར་རྟོགས་པའི་མཚན་ཉིད་ཅན་ཉིད་དུ་འགལ་བའི་ཕྱིར་རོ། །དེས་ན་འགལ་ཟླ་གཅིག་རྟོགས་པས་གཉིས་པ་བཀག་པ་ན་མི་འཁྲུལ་པ་གྲུབ་བོ། །དེས་ན་གཉི་ག་ལྟར་ཡང་སྔར་ཕྱིའི་ཚད་མ་གཉིས་ཀྱི་འཇུག་པ་དཔྱད་པས་མི་འཁྲུལ་པ་ངེས་པ་ཡིན་ནོ། །དེས་ན་བློ་སྔ་མ་ཉིད་དམ། དེའི་ཡུལ་གྱི་རང་བཞིན་ ༼༣༤༤༽ ཅན་འདི་ཡིན་པར་རྟོགས་པའི་བློ་ཕྱི་མའི་འཇུག་པ་དཔྱད་པས་ངེས་ཀྱང་སླ་སྟེ། འཁྲུལ་པ་སྲིད་པར་དོགས་པ་སེལ་བ་ནི་དངོས་སུ་དཔྱོད་པ་ཉིད་ཡིན་ནོ། །དཔེར་ན་མདུན་ན་སྣང་བའི་སྔོན་པོ་དེ་ལ་སྔོན་པོ་ཉིད་ཀྱི་མཚན་ཉིད་ཀྱིས་སྔོན་པོ་མ་ཡིན་པ་དང་འགལ་བར་ངེས་པ་ན། སྔོན་པོའི་མཚན་ཉིད་ཡུལ་དང་དུས་གཞན་དུ་སྔོན་པོ་མ་ཡིན་པ་དང་མི་འགལ་བ་སྲིད་པ་ཡིན་ན། ཡུལ་དང་དུས་ཀྱི་ཁྱད་པར་ལ་མ་ལྟོས་པར་སྔོན་པོ་ཙམ་གྱི་རྒྱུ་མཚན་གྱིས་སྔོན་པོ་མ་ཡིན་པ་དང་འགལ་བར་རྟོགས་པ་ལ་གནོད་པས། གཅིག་ཡོངས་སུ་བཅད་པས་གཞན་འགོག་པ་བཞིན་དུ་འདིར་ཡང་བལྟའོ། །དེ་ལྟར་འབྲས་བུར་མཐོང་བས་གནོད་པ་བརྗོད་ནས། ཡང་ན་རྒྱུར་མཐོང་བས་འཁྲུལ་པ་ལ་གནོད་དོ་ཞེས་སྟོན་པ་ནི1$0000300་ཡང་ན་1$0000270ཞེས་བྱ་བའོ། །དུ་བའི་རང་བཞིན་ཙམ་གྱིས་མེའི་འབྲས་བུ་མཐོང་བ་ན་མེའི་འབྲས་བུ་ཉིད་དུ་བའི་རྒྱུ་ལས་གཞན་ལ་མི་ལྟོས་པར་ཡོད་པ་ཡིན་པས་དུ་བའི་རྒྱུ་ཙམ་ལ་མེའི་འབྲས་བུ་རྒྱུས་པ་ཡིན་ནོ། །དེས་ན་མེ་མ་ཡིན་པ་ལས་དུ་བ་སྐྱེ་ན་མེའི་འབྲས་བུར་སྐྱེད་པའི་ནུས་པ་མེད་པ་ལས་དུ་བར་བསྐྱེད་པར་བརྗོད་པར་འགྱུར་རོ། །དེ་ལྟ་ན་ཡང་དུ་བའི་སྐྱེད་བྱེད་མ་ཡིན་པ་ལས་དུ་བ་སྐྱེ་བར་བརྗོད་པར་འགྱུར་ཏེ། དུ་བའི་རྒྱུ་ལ་ནི་མེའི་འབྲས་བུར་སྐྱེད་པས་ཁྱབ་པའི་ཕྱིར་རོ། །དེ་ལྟ་ན་ཡང་དུ་བ་རྒྱུ་མེད་པ་ཅན་དུ་ཐལ་བ་ཁོ་ནའོ། །དེ་བཞིན་དུ་མེ་མ་ཡིན་པས་རེས་འགའ་དུ་བ་སྐྱེད་ན་ཡང་དུ་བའི་ནུས་པ་མེའི་འབྲས་བུ་མ་ཡིན་པར་བྱེད་པའི་ནུས་པས་ཁྱབ་པའི་ཕྱིར་ཡང་མེ་ལས་སྐྱེ་ན་རྒྱུ་མེད་པ་ཡིན་ནོ། །འདིར་ནི་ཡོད་པ་མི་རྟག་པར་བྱེད་པའི་ནུས་པ་ལས་བྱུང་བས་གང་དུ་ཡང་མི་རྟག་པ་མེད་པར་མི་སྲིད་པ་བཞིན་དུ།

ནུས་པ་གཅིག་ལས་བྱུང་བས་དུ་བ་ ༼༣༤༥༽ མཐའ་དག་མེའི་འབྲས་བུས་ཁྱབ་པར་རྒྱུའི་སྒོ་ནས་གྲུབ་པར་བསྟན་པ་ཡིན་ནོ། །ནུས་པ་གཅིག་པ་ཡང་ཚད་མ་ལྔས་རྟོགས་པའི་ཕྱིར་རོ། །དེ་ནི་རྒྱུར་མཐོང་བས་གནོད་པའོ། །འབྲས་བུར་མཐོང་བས་གནོད་པ་དང༌། རྒྱུར་མཐོང་བས་གནོད་པ་དེ་གཉི་ག་སྤང་བའི་ཕྱིར་1$0000300གལ་ཏེ་དེ་ཉིད་འབྱུང་བ་ནི་མ་ཡིན་གྱི་1$0000270ཞེས་བྱ་བ་ལ་སོགས་པའོ། །བསམ་པ་ནི་རྒྱུ་འབྲས་སུ་ངེས་པའི་ཚད་མས་ཡུལ་དུ་བྱས་པའི་ཁྱད་པར་དེ་ཉིད་གཞན་ལས་སྐྱེ་ན་ཚད་མ་དེས་གནོད་པ་ཞིག་ན། གཞན་སྐྱེ་བས་ཅི་འགལ་ཞེས་བྱ་བའོ། །འདི་ལ་ལན་1$0000300དུ་མི་འདྲ་བ་ལས་བྱུང་བ་ཇི་ལྟར་དེ་དང་འདྲ་བ་ཡིན་ཏེ་1$0000270ཞེས་བྱ་བའོ། །བསམ་པ་ནི་རྒྱུ་འབྲས་ངེས་པར་བྱེད་པའི་ཚད་མས་རིགས་སྤངས་པའི་དངོས་པོ་ཙམ་རྒྱུ་འབྲས་སུ་ངེས་པ་ནི་མ་ཡིན་ཏེ། མི་ནུས་པའི་ཕྱིར་དང་ཧ་ཅང་ཐལ་བའི་ཕྱིར་རོ། །རིགས་རྒྱུ་འབྲས་སུ་ངེས་པས་ནི་དེའི་མཚན་ཉིད་ཅན་གཞན་ལས་བྱུང་བ་ལ་ཡང་གནོད་དེ། དེ་ལྟ་མ་ཡིན་ན་དེའི་ཚེ་དུ་བའི་གསལ་བ་གཞན་ནམ་སྔར་རམ་ཕྱིས་དུ་བའི་གསལ་བ་གཞན་མེ་མ་ཡིན་པས་སྐྱེ་ཡང་ད་ལྟའི་གནས་སྐབས་ཀྱི་མེ་དུད་རྒྱུ་འབྲས་སུ་རྟོགས་ནུས་པར་འགྱུར་རོ། །དེ་ལྟ་ན་ནི་མེ་དང་དུས་མཉམ་པའི་རི་ལ་སོགས་པའི་སྐད་ཅིག་རྣམས་ཀྱང་དུ་བའི་རྒྱུ་ཡིན་པ་དང༌། དུ་བ་དང་དུས་མཉམ་པའི་རི་ལ་སོགས་པའི་སྐད་ཅིག་རྣམས་ཀྱང་མེའི་འབྲས་བུར་ངེས་པར་ཐལ་བའམ། ཡང་ན་གང་ཡང་གང་གི་ཡང་རྒྱུའམ་འབྲས་བུར་མི་རྟོགས་པར་འགྱུར་རོ། །དེས་ན་དུ་བར་འདྲ་བའི་དུ་བའི་རིགས་ཙམ་མེའི་འབྲས་བུར་མཐོང་བས་གསལ་བ་ཐ་དད་ཀྱང་ཚད་མ་དང་འགལ་བ་མི་སྤོང་ངོ༌། །དེ་བཞིན་དུ་རྒྱུ་ཡང་དུ་བའི་རིགས་ཙམ་གྱིས་རྒྱུ་མེའི་འབྲས་བུ་ལ་ནུས་པར་མཐོང་བས་མེའི་འབྲས་བུ་སྐྱེད་ ༼༣༤༦༽ པར་མི་འདྲ་བ་ལས་ཇི་ལྟར་འབྲས་བུ་དུ་བའི་རིགས་སུ་འདྲ་བ་འབྱུང༌། གསལ་བ་ཐ་དད་ཀྱང་འགལ་བ་མི་སྤོང་ངོ་ཞེས་བྱ་བ་ཡིན་ནོ། །གནོད་པའི་རྣམ་པ་གཞན་ཡང་བརྗོད་པ་ནི1$0000300་གལ་ཏེ་མི་འདྲ་བ་ལས་ཀྱང་1$0000270ཞེས་བྱ་བའོ། །གལ་ཏེ་སྔར་རྒྱུ་མཐོང་བ་དང་མེའི་རང་བཞིན་དུ་མི་འདྲ་བ་གྲོག་འཁར་གྱི་སྤྱི་བོ་ལས་དུ་བར་སྔར་གྱི་འབྲས་བུར་མཐོང་བ་དང་འདྲ་བ་སྐྱེ་ན།

དུ་བ་དང་དུ་བ་མ་ཡིན་པའི་ཐ་དད་པའི་རང་བཞིན་ནི་རྒྱུ་མི་འདྲ་བས་བྱས་པ་མ་ཡིན་པར་འགྱུར་ཏེ། རྒྱུ་མི་འདྲ་བ་ཡོད་ཀྱང་འབྲས་བུ་མི་འདྲ་བ་མེད་པས་རྗེས་སུ་འགྲོ་བ་མེད་པར་འགྱུར་བའི་ཕྱིར་རོ། །འདྲ་བས་ཀྱང་བྱས་པ་མ་ཡིན་ཏེ། འདྲ་བ་ལོག་པ་མི་འདྲ་བས་འབྲས་བུ་མི་འདྲ་བ་བྱེད་པར་ཚད་མས་མཐོང་བས། ལྡོག་པ་མེད་པའི་ཕྱིར་རོ། །དེས་ན་མི་འདྲ་བ་རྒྱུ་མེད་པར་ཐལ་ལོ། །རྒྱུ་དང་ལྡན་པ་ཡང་མཐོང་སྟེ། དེས་ན་མེ་དུད་རྒྱུ་འབྲས་སུ་མཐོང་བ་ལས་གཞན་མི་འདྲ་བ་རྒྱུ་དང་ལྡན་པར་མཐོང་བས་གནོད་པའི་ཕྱིར་མཐོང་བས་གནོད་པའི་རྣམ་པ་གཞན་ཡིན་ནོ། །གལ་ཏེ་མི་འདྲ་བ་མཐའ་དག་ནུས་པ་ཅིག་ཏུ་མ་གྲུབ་པས། མེ་དང་མི་འདྲ་བ་བརྒྱ་བྱིན་གྱི་སྤྱི་བོ། །དུ་བ་ཉིད་དུ་འདྲ་བ་ལ་ནུས་ཀྱང་གཞན་རླུང་དང་ཆུ་ལ་སོགས་པ་ནི་མི་འདྲ་བ་ལ་ནུས་པས་མི་འདྲ་བ་རྒྱུ་མེད་པར་མི་ཐལ་ལོ་ཞེ་ན། ཅི་མི་འདྲ་བ་གཉིས་དངོས་པོ་ཐ་དད་པས་འབྲས་བུ་ཐ་དད་དམ། མཚན་ཉིད་ཐ་དད་པས། དང་པོ་ནི་མ་ཡིན་ཏེ། དངོས་པོ་ཙམ་ལས་རྒྱུ་འབྲས་སུ་ངེས་པར་བྱེད་ན་མི་ནུས་པ་དང༌། ཧ་ཅང་ཐལ་བ་བརྗོད་ཟིན་པའི་ཕྱིར་རོ། །གཉིས་པ་ལྟར་ན་ཡང་མི་འདྲ་བ་ཙམ་གྱི་མཚན་ཉིད་ལས་ཐ་དད་པ་མེད་པས་འགའ་ཞིག་ཏུ་མི་འདྲ་བའི་མཚན་ཉིད་ལས་འདྲ་བར་སྐྱེ་ན་མི་འདྲ་ ༼༣༤༧༽ བའི་མཚན་ཉིད་མི་འདྲ་བའི་རྒྱུ་ཡིན་པ་ལ་གནོད་པའི་ཕྱིར་རོ་ཞེས་བཤད་ཟིན་ཏོ། །འོན་ཏེ་བརྒྱ་བྱིན་གྱི་སྤྱི་བོ་དང་གཞན་མེ་དང་མི་འདྲ་བ་ཙམ་གྱི་མཚན་ཉིད་ཐ་མི་དད་ཀྱང་ཁྱད་པར་གྱི་མཚན་ཉིད་གཞན་ཐ་དད་པས་གཅིག་ནི་འདྲ་བའི་སྐྱེད་བྱེད་གཞན་ནི་མི་འདྲ་བའི་སྐྱེད་བྱེད་དུ་འདོད་ན། དེ་ལྟ་ན་ཡང་མེའི་སྤྱིས་འདྲ་བ་ཙམ། དུ་བའི་སྐྱེད་བྱེད་ཡིན་པ་དང༌། མེ་མ་ཡིན་པའི་སྤྱིས་མི་འདྲ་བ་ཙམ། མི་འདྲ་བའི་སྐྱེད་བྱེད་དུ་མཐོང་བ་ནི་སྙོན་དུ་མེད་དོ། །དེས་ན་འདྲ་བ་ཉིད་འདྲ་བའི་སྤྱི་དང༌། མི་འདྲ་བའི་ཁྱད་པར་ལས་ཀྱང་སྐྱེ་ལ།

མི་འདྲ་བ་ཉིད་ཀྱང་མི་འདྲ་བའི་སྤྱིའི་མཚན་ཉིད་དང་མི་འདྲ་བའི་ཁྱད་པར་གྱི་མཚན་ཉིད་ལས་ཀྱང་སྐྱེ་བས། རྒྱུའི་ཐ་དད་པ་དང་ཐ་མི་དད་པ། འབྲས་བུ་ཐ་དད་པ་དང་རྗེས་སུ་འགྲོ་བ་དང་ལྡོག་པ་མེད་པའི་རིགས་པ་སྔར་བརྗོད་པས། རྒྱུ་མེད་པར་ཐལ་ལོ། །མཐོང་བས་གནོད་པའི་རྣམ་པ་གཞན་ཡང་བརྗོད་པ་ནི1$0000300་ཐམས་ཅད་ལས་ཐམས་ཅད་སྐྱེ་བར་ཐལ་ལོ་1$0000270ཞེས་བྱ་བའོ། །ནས་ཀྱི་རིགས་ལས་ཀྱང་སཱ་ལུའི་རིགས་སམ། མེའི་རིགས་ལས་ཀྱང་ངོམས་པའི་རང་བཞིན་རེས་འགའ་སྐྱེ་བར་ཐལ་ལོ། །དེ་ལྟར་འདོད་ན་སྐྱེས་བུའི་འཇུག་ལྡོག་འཆོལ་བས་ཐ་སྙད་ཆད་པར་ཐལ་ལོ། །ཐ་སྙད་མ་འཆོལ་བ་དང་རྒྱུ་འབྲས་ངེས་པར་ཡང་མཐོང་སྟེ། དེ་ན་མི་འཁྲུལ་པ་གྲུབ་བོ། །དེ་ལྟར་མེ་དུད་རྒྱུ་འབྲས་སུ་མཐོང་བ་དང༌། ཐ་དད་པ་རྒྱུ་ལ་ལྟོས་པར་མཐོང་བ་དང༌། འབྲས་བུ་རྒྱུ་ངེས་པ་ལས་སྐྱེ་བར་མཐོང་བས་འཁྲུལ་པ་ལ་གནོད་པ་བསྟན་ནས། དེ་གསུམ་གྱི་འཇུག་སྡུད་པ་ནི། 1$0000300དེའི་ཕྱིར་1$0000270ནས།1$0000300 ཐལ་བའི་ཕྱིར་རོའི་1$0000270བར་རོ། །དེ་ལྟར་འདོད་ན་ཡང་མཐོང་ ༼༣༤༨༽ བ་གསུམ་གྱིས་གནོད་དོ་ཞེས་བསམས་པའོ། །གལ་ཏེ་དུ་བའི་རིགས་ཅན་འགའ་ཞིག་རེས་འགའ་མེ་མ་ཡིན་པ་ལས་སྐྱེས་ན་ཡང༌། རྒྱུ་མེད་པར་འགྱུར་ལ། དེ་ཡང་སྔར་གྱི་མངོན་སུམ་དང་མི་དམིགས་པ་ལྔས་མཐོང་བའི་དོན་དང་འགལ་བའི་ཕྱིར། རྒྱུ་འབྲས་སུ་མཐོང་བས་གནོད་པར་རྗོད་ན། དེ་ལྟ་ན་ཐམས་ཅད་མཁྱེན་པ་མ་ཡིན་པ་ལ་རྒྱུ་འབྲས་སུ་ཡིད་ཆེས་པ་མི་སྲིད་པའམ། མི་འཁྲུལ་པར་གྲུབ་པ་དང༌། རྒྱུ་འབྲས་སུ་གྲུབ་པ་ཕན་ཚུན་བརྟན་པར་ཡང་ཐལ་ལོ། །འདི་ལྟར་རེས་འགའ་འགའ་ཞིག་གཞན་ལས་སྐྱེ་བར་སྲིད་པ་དང་འགལ་བར་ངེས་པ་ནི། ནམ་ཡང་འགའ་ཡང་གཞན་ལས་མི་སྲིད་པར་ངེས་པ་ཁོ་ན་ཡིན་ནོ། །དེ་ལྟ་ན་དུ་བ་མཐའ་དག་དང་མེ་མཐའ་དག་མ་མཐོང་བར་དེ་མི་ངེས་པས་ཐམས་ཅད་མི་ཤེས་པས་དེ་ངེས་པར་ག་ལ་སྲིད། གཉིས་པ་ནི་དུ་བའི་རིགས་ཅན་ནམ་ཡང་གང་དུ་ཡང་མེ་མ་ཡིན་པ་ལས་སྲིད་པ་བཀག་པ་ནི་མི་འཁྲུལ་པ་ཡིན་ལ།

དེས་ཀྱང་རྒྱུ་འབྲས་སུ་ངེས་པར་འགྱུར་ཏེ། གཞན་དུ་སྲིད་པ་མ་བཀག་ན། འབྲས་བུ་ཉིད་དུ་མི་ངེས་པའི་ཕྱིར་རོ། །འབྲས་བུས་ཀྱང་མི་འཁྲུལ་པ་བསྒྲུབ་པའི་སྐབས་ཡིན་པས་ཕན་ཚུན་བརྟེན་པར་འགྱུར་རོ། །དེས་ན་མི་འཁྲུལ་མ་གྲུབ་པའི་སྔོན་རོལ་དུ་རྒྱུ་འབྲས་སུ་འཛིན་པའི་མངོན་སུམ་ཉིད་མེད་པའམ། ཐམས་ཅད་མཁྱེན་པ་མ་ཡིན་པ་ལས་རྒྱུ་འབྲས་སུ་འཛིན་པའི་མངོན་སུམ་མེད་པས། མངོན་སུམ་དང་འགལ་བ་ག་ལ་ཡོད། དེས་ན་རྒྱུ་མེད་པར་ཐལ་བ་ནི་འདོད་པ་ཉིད་དེ་གནོད་པ་མེད་པའི་ཕྱིར་རོ་ཞེས་དོགས་ན། མ་ཡིན་ཏེ། མི་འཁྲུལ་པ་ཉིད་སྔར་གྲུབ་ནས་རྒྱུ་འབྲས་སུ་ངེས་པར་བྱེད་ན་བདེན་པ་ཞིག་ན། ད་ལྟ་ནི་ངེས་པའི་དངོས་པོ་ ༼༣༤༩༽ ལ། མཚན་ཉིད་ངེས་པ་ཉིད་དུ་རྒྱུའི་རང་བཞིན་འགའ་ཞིག་གིས་བྱེད་པར་གྲུབ་པ་ཁོ་ནས། ཤུགས་ཀྱིས་གཞན་དུ་རེས་འགའ་དེའི་མཚན་ཉིད་འགའ་ཞིག་གཞན་ལས་སྐྱེ་བ་ལ་གནོད་པར་གྲུབ་པས་མི་འཁྲུལ་པ་སྒྲུབ་ཀྱི་རྒྱུ་འབྲས་སུ་གྲུབ་པ་མི་འཁྲུལ་པ་གྲུབ་པ་ལ་ལྟོས་པ་ནི་ཡིན་པས། སྐྱོན་གཉི་ག་མེད་དོ། །གསལ་བ་གཅིག་ལ་མཚན་ཉིད་ངེས་པ་མཐོང་བས་གཞན་དུ་དེའི་མཚན་ཉིད་ཅན་གཞན་དུ་སྲིད་པ་ལ་མི་གནོད་ན། སྔོན་པོ་གཅིག་སྔོན་པོ་མ་ཡིན་པ་དང་བྲལ་བར་ངེས་པས། དེའི་རིགས་ཅན་སྔོན་པོ་མ་ཡིན་པའི་དངོས་པོ་དང་མ་འབྲལ་བ་དོགས་པ་གང་གིས་འགོག དེས་ན་མངོན་སུམ་གྱིས་གནོད་པས། གནོད་པ་ཉིད་མ་ཡིན་ནོ། །ཡང་ན་མངོན་སུམ་གྱིས་མ་གནོད་དུ་ཆུག་མོད། རྗེས་སུ་དཔག་པས་ནི་གནོད་པ་ཁོ་ནའོ་ཞེས་འཐད་པས་མི་འཁྲུལ་པ་མེད་པ་ལ་གནོད་པ་བརྗོད་པ་ནི།1$0000300 དེ་ལྟ་ན་ཡང་1$0000270ཞེས་བྱ་བ་ལ་སོགས་པའོ། །འདིར་རེས་འགའ་བའི་སྒོ་ནས་འབྲས་བུ་ཉིད་དུ་རྗེས་སུ་དཔོག་པ་ཡིན་ལ། རྒྱུ་དང་ལྡན་པའི་རྣམ་གྲངས་ཅན་འབྲས་བུ་ཉིད་ལ་ཡང༌། རིགས་ངེས་པའི་མཚན་ཉིད་རྒྱུ་ངེས་པས་ཁྱབ་སྟེ། མ་ངེས་པ་ནི་རྒྱུ་མེད་པར་བསྟན་མ་ཐག་པའི་ཕྱིར་རོ། །དེས་ན་རེས་འགའ་བ་ལས་རྒྱུ་དང་ལྡན་པར་གྲུབ་པ་དང༌།

འཁྲུལ་པ་ལ་ཡང་རྒྱུ་མེད་པས་ཁྱབ་པ་ན་མི་འཁྲུལ་པ་གྲུབ་བོ། །ཕྱེད་དང་པོས་ནི་ཐལ་བའི་རྟགས་བརྗོད་ལ། ཕྱེད་ཕྱི་མས་ནི་དེའི་ཁྱབ་པ་བརྗོད་དོ། 1$0000300།ལྟོས་པ་ལས་ཡིན་ནོ་1$0000270ཞེས་བྱ་བ་ནི་ལྟོས་པ་ལ་རག་ལས་པའི་དོན་ཏེ། དེས་ན་ལྟོས་པ་ཁྱབ་བྱེད་དུ་རྗོད་པ་ཡིན་ནོ། །གལ་ཏེ་དུ་བ་དེ་མེད་པའི་དུས་ནི་དུ་བ་དང་ལྡན་པར་ཐལ་ཏེ། དུ་བའི་1$0000300རྒྱུ་མ་ཚང་བ་མེད་པའི་ཕྱིར། འདོད་པའི་དུས་བཞིན་ནོ་1$0000270ཞེས་ 

༼༣༥༠༽ བྱ་བ་དང༌། དུ་བ་དེ་ཡོད་པའི་དུས་ཀྱང་དུ་བ་མེད་པའི་རང་བཞིན་དུ་ཐལ་ཏེ། རྒྱུ་དང་མི་ལྡན་པར་འདྲ་བའི་ཕྱིར། 1$0000300མེད་པའི་དུས་བཞིན་ནོ་1$0000270ཞེས་བྱ་བས། རྟག་ཏུ་ཡོད་པའམ། མེད་པར་ཐལ་བར་སྒྲུབ་པ་ནི་མི་རིགས་ཏེ། དུས་གཉིས་རྒྱུ་མ་ཚང་བ་མེད་པའི་རང་བཞིན་དུ་འདྲ་བས། དུ་བ་ཡོད་པར་འདྲ་བར་དཔོག་ན་དུས་དུ་བའི་རྒྱུར་ཐལ་ཏེ། དུ་བའི་ཡོད་པ་འདྲ་བ་དང་མི་འདྲ་བ་ལ་རག་ལས་པའི་ཕྱིར་ཏེ། དེ་ལྟ་མ་ཡིན་ན་ཐལ་འགྱུར་གྱི་ཁྱབ་པ་མེད་པས་སོ། །དེ་བཞིན་དུ་རྒྱུ་མེད་པའི་དུས་ལ་ཁྱད་པར་གྱི་རང་བཞིན་བཀག་པས། དུ་བ་འགོག་ན་ཡང་རྒྱུ་མི་དམིགས་པར་འགྱུར་ཏེ། གཞན་དུ་ཁྱབ་པ་མ་གྲུབ་པར་འགྱུར་བས་སོ། །དེས་ན་རྒྱུ་མེད་པ་འགོག་པ་རྒྱུ་བཀག་པས་བྱེད་པ་ནི་འགལ་ལོ། །གཞན་ཡང་དུ་བའི་ངོ་བོ་ཉིད་རྒྱུ་མེད་པར་ཡོད་པ་ཁས་བླངས་པ་ལྟར་དུ་བ་རེས་འགའ་བ་ཡང་རེས་འགའ་བར་ཡོད་པའི་རྒྱུ་མཚན་ལ་མི་ལྟོས་པར་ཁས་ལེན་པ་ན། ཡུལ་དང་དུས་ལ་སོགས་པའི་ཁྱད་པར་བཀག་པས་རེས་འགའ་འགོག་པ་ནི་མ་འབྲེལ་ལོ་ཞེ་ན། འདིར་དུས་ལ་སོགས་པ་འདྲ་བས་དུ་བ་ཡོད་པར་འདྲ་བའམ། དུས་ལ་སོགས་པའི་ཁྱད་པར་བཀག་པས་དུ་བ་ཡོད་པ་ཉིད་བཀག་པ་སྒྲུབ་པ་ནི་མ་ཡིན་ཏེ། རྒྱུ་བཀག་པས་འགོག་པར་ཐལ་བའི་ཕྱིར་རོ། །འོན་ཀྱང་དུས་ཀྱི་དུ་བའི་རང་བཞིན་མཚོན་པ་ཡིན་ནོ། །དེས་ན་རྒྱུ་མེད་པའི་རང་བཞིན་རྣམ་པར་དཔྱད་ན་རྗེས་སུ་འགྲོ་ལྡོག་གི་རྗེས་སུ་བྱེད་པ་བཀག་པ་ཡིན་ནོ། །དེས་ན་ད་ལྟའི་འདི་ལོག་ཀྱང་མི་ལྡོག་པས་ཡུལ་དང་དུས་སྔར་ཡོད་པའི་དོན་དུ་འགྱུར་ལ། དེ་ལོག་ཀྱང་མི་ལྡོག་པས་དེའི་ཡང་སྔར་ཡིན་ཏེ། དེ་ལྟར་ཐོག་མ་མེད་པ་ཅན་གྱི་དོན་དུ་འགྱུར་བས་རྟག་ཏུ་ཡོད་པར་འགྱུར་ ༼༣༥༡༽ རོ། །དེ་བཞིན་དུ་ཡུལ་དང་དུས་འདི་ཡོད་ཀྱང་མི་འབྱུང་བས་དེའི་འོག་ཏུ་མེད་ལ། དེ་ཡོད་ཀྱང་མ་བྱུང་བས་དེའི་ཡང་འོག་ཏུ་མེད་དོ། །དེ་ལྟར་རྟག་ཏུ་མེད་པར་འགྱུར་རོ། །འདི་ནི་མཚོན་པ་ཙམ་སྟེ།

འདི་མེད་པར་ཡོད་པས་ཡུལ་དང་དངོས་པོ་གཞན་ན་ཡོད་ལ། དེ་མེད་ཀྱང་འབྱུང་བས་ཡང་གཞན་ན་ཡོད་པའི་ཕྱིར། དེ་བཞིན་དུ་ཀུན་ན་ཡོད་པར་འགྱུར་རོ། །དེ་བཞིན་དུ་འདི་ཡོད་ཀྱང་མེད་པས་འདི་ན་ཡང་མེད་པར་འགྱུར་ཏེ། དེས་ན་རྟག་ཏུ་ཡོད་པའམ་མེད་པའི་དོན་དུ་འགྱུར་བ་ཡིན་གྱི། ལྟོས་པར་བྱ་བ་བཀག་པས་དུ་བ་ཡོད་པ་འགོག་པ་ནི་མ་ཡིན་ནོ། །དེ་བཞིན་དུ་རེས་འགའ་བའི་དོན་དཔྱད་ན་ཡུལ་དང་དུས་གཞན་སྤངས་ནས་འདི་ན་ཡོད་པ་ཡིན་ནོ། །དེས་ན་གཞན་མེད་པ་ནི་ལྡོག་པ། དེ་ན་ཡོད་པ་ནི་རྗེས་སུ་འགྲོ་བའི་མཚན་ཉིད་ཡིན་པས། རྒྱུ་དང་ལྡན་པར་འགྱུར་ཏེ། རྗེས་སུ་འགྲོ་ལྡོག་ལས་གཞན་དུ་རྒྱུ་འབྲས་ཀྱི་མཚན་ཉིད་མི་སྲིད་པའི་ཕྱིར་རོ། །དེ་ལྟ་ཡིན་དང་སྔར་གྱི་མངོན་སུམ་དང་མི་དམིགས་པས་ནི་རིགས་རྒྱུ་འབྲས་སུ་བཅད་པ་ཡིན་ལ། རྗེས་དཔག་གི་རང་བཞིན་ལ་སོགས་པའི་འཐད་པས་ནི། དངོས་པོ་རྒྱུ་དང་ལྡན་པར་དཔགས་པས་དངོས་པོའི་རྒྱུ་འབྲས་རྟོགས་པ་ཡིན་ནོ། །དངོས་པོ་དངོས་པོ་གཞན་ལས་སྐྱེ་བར་དཔགས་པ་དང༌། མཚན་ཉིད་ཀྱི་མི་འཁྲུལ་བ་མེད་ན་ཡང་རྒྱུ་མེད་པར་འགྱུར་བར་ངེས་པས་ཤུགས་ཀྱིས་ནི། མི་འཁྲུལ་བ་གྲུབ་པ་ཡིན་ནོ། །ཐལ་བའི་རྟགས་ཀྱི་ངོ་བོ་ཉིད་སྟོན་པ་ནི། 1$0000300མེད་པའི་ཕྱིར་རོ་1$0000270ཞེས་བྱ་བ་ཡན་ཆད་དོ། 1$0000300།དངོས་པོ་ལྟོས་པ་དང་བཅས་པ་རྣམས་ནི་རེས་འགའ་བར་འགྱུར་ཏེ་1$0000270ཞེས་བྱ་བ་ནི། ལྟོས་བཅས་ཁོ་ན་ལ་རེས་འགའ་བ་སྲིད་ཀྱི། གཞན་ལ་ནི་མ་ཡིན་ནོ། ། ༼༣༥༢༽ ཞེས་རེས་འགའ་བ་ལ་ལྟོས་བཅས་ཀྱིས་ཁྱབ་པ་སྒྲུབ་པའོ། །གཏན་ཚིགས་ནི1$0000300་ཡོད་པ་དང་1$0000270ཞེས་བྱ་བ་ལ་སོགས་པ་སྟེ། རུང་བས་ཁྱབ་པའི་ཕྱིར་རོ་ཞེས་བྱ་བའི་དོན་ཏོ། །ཁྱད་པ་ཉིད་སྟོན་པ་ན1$0000300ི་ཡུལ་དང་1$0000270ནས་བརྩམས་པའོ། །འོ་ན་རེས་འགའ་བ་ལ་རུང་བས་ཁྱབ་མོད། ལྟོས་བཅས་ཀྱིས་ཁྱབ་པ་གོ་ཇི་ལྟར་སྙམ་ན། 1$0000300རུང་བ་ཉིད་དེ་ཡང་1$0000270ཞེས་བྱ་བའོ། །ཐལ་བ་ལས་བཟློག་པའི་གཏན་ཚིགས་ཀྱི་ངོ་བོ་སྟོན་པ་ནི།

1$0000300དེའི་ཕྱིར་1$0000270ཞེས་བྱ་བ་ནས་1$0000300ཕྱིར་རོའི་1$0000270བར་རོ། །འཇུག་བསྡུ་བ་ནི་1$0000300དེ་བས་ན1$0000270་ཞེས་བྱ་བ་ལ་སོགས་པའོ། །འདིའི་དོན་ནི་རེས་འགའ་བ་ལས། ལྟོས་བཅས་སུ་དཔོག་པ་དེ་བས་ན་འདི་ལྟར་རྗེས་སུ་དཔོག་པ་ཡིན་ནོ་ཅི་ལྟར་ཞེ་ན། དུ་བ་འདི་ནི་ཆོས་ཅན་ཡུལ་དང་དངོས་པོ་འདིའི་འབྲས་བུ་ཡིན་ཏེ་ཞེས། མཚོན་བྱའི་ཐ་སྙད་དུ་བྱ་བ་ནི་བསྒྲུབ་པར་བྱ་བའོ། །གཏན་ཚིགས་ནི་ཡུལ་དང་དུས་ལ་སོགས་པའི་དངོས་པོའི་རྗེས་སུ་འགྲོ་བ་དང་ལྡོག་པའི་རྗེས་སུ་བྱེད་པའི་ཕྱིར་རོ་ཞེས་བྱ་བའོ། །གཏན་ཚིགས་དེ་ཉིད་སྟོན་པ་ནི1$0000300་འདིའི་1$0000270ཞེས་བྱ་བ་འོག་ན་ཡོད་པ་གོང་མར་ཡང་སྦྲེལ་ཏེ་འདི་ལྟར་བྱའོ། །དུ་བའི་རྫས་འདིའི་ཆོས་ཡུལ་དང་དུས་1$0000300གང་ན་དུ་བ་ལན་ཅིག་མཐོང་ལ། མ་ཚང་ན་མ་མཐོང་བ་1$0000270ཚད་མས་རྟོགས་པ1$0000300་ནི1$0000270། དུ་བ་1$0000300འདིའི། མེ་དེས་བསྐྱེད་པར་བྱ་བ་1$0000270ཞེས་བྱ་བ་འབྲས་བུའི་1$0000300ངོ་བོ་ཉིད་ཡིན་ཏེ། 1$0000270རང་བཞིན་ནམ་མཚན་ཉིད་ཡིན་ནོ། །འབྲས་བུའི་མཚན་ཉིད་ཀྱང་རྗེས་སུ་འགྲོ་ལྡོག་གི་རྗེས་སུ་བྱེད་པ་ཡིན་པས། མེའི་རྗེས་སུ་འགྲོ་བ་དང་ལྡོག་པའི་རྗེས་སུ་བྱེད་པ་ཉིད་ཡིན་ནོ་ཞེས་བྱ་བའོ། །དེའི་ཆོས་འགའ་ཞིག་ཏུ་ལན་ཅིག་མཐོང་ལ་མ་ཚང་ན་མ་མཐོང་བ་ཉིད་ཇི་ལྟར་ཡོད་ཅེ་ན། རེས་འགའ་བར་འཛིན་པའི་ ༼༣༥༣༽ མངོན་སུམ་ཉིད་ཀྱིས་མཐོང་བ་ཡིན་ནོ་ཞེས་སྟོན་པ་ནི། 1$0000300ཡུལ་དང་དུས་ངེས་པའི་ཕྱིར་1$0000270ཞེས་བྱ་བ་སྟེ། གཞན་སྤངས་ནས་དེ་ཉིད་ལ་ཡོད་པ་ནི་ངེས་པའི་དོན་ཡིན་ལ། རེས་འགའ་བ་ཡང་དེ་ཉིད་ཡིན་ནོ། །དེས་ན་རེས་འགའ་བ་འཛིན་པས་གཞན་སྤངས་ནས། དེ་ཉིད་ན་ཡོད་པར་རྟོགས་ལ། དེ་ཉིད་ཀྱང་རྒྱུ་འབྲས་ཀྱི་མཚན་ཉིད་ཡིན་པས་སོ། །དེས་ན་སྔར་ནི་རིམ་གྱིས་འབྱུང་བའི་མངོན་སུམ་དང་མི་དམིགས་པ་ལྔས།

མཚན་ཉིད་གཉིས་རྒྱུ་འབྲས་སུ་ངེས་པ་ཡིན་ལ། ད་ལྟ་ནི་གཞན་སྤངས་ནས་དེ་ཁོ་ན་ལ་ཡོད་པར་རྟོགས་པའི་མངོན་སུམ་རེས་འགའ་བར་འཛིན་པར་བྱེད་པས་གཞན་ན་མེད་ཅིང་དེ་ལ་ཡོད་པར་ཅིག་ཅར་རྟོགས་པ་ཉིད། རྗེས་སུ་འགྲོ་ལྡོག་གིས་ཐ་སྙད་དུ་བྱ་བར་དཔགས་པས་འབྲས་བུར་སྒྲུབ་པ་ཡིན་ནོ། །དེ་ལྟར་དངོས་པོ་རྒྱུ་ལ་ལྟོས་པར་རྗེས་དཔག་གིས་ངེས་པས་རྒྱུ་མེད་པ་བཀག་ལ། མཚན་ཉིད་སྤྱིར་འཁྲུལ་པ་ལ་ཡང་རྒྱུ་མེད་ཀྱིས་ཁྱབ་པ་ན། འཁྲུལ་པའི་ཁྱབ་བྱེད་བཀག་པས་མི་འཁྲུལ་བར་གྲུབ་པ་ཡིན་ནོ། །འདིར་རྗེས་སུ་འགྲོ་ལྡོག་ནི་འདོད་རྒྱལ་བ་ཡིན་ནོ་ཞེས་དོགས་པ་དགག་པའི་ཕྱིར། 1$0000300གཞན་དུ་ལན་འགའ་ཡང་མེད་པའི་ཕྱིར་1$0000270ཞེས་བྱ་བ་སྟེ། དངོས་པོ་གཉིས་རྒྱུ་འབྲས་མ་ཡིན་ན། དེའི་མཚན་ཉིད་འགལ་བའི་ཕྱིར་རོ། །དེ་ལྟར་མངོན་སུམ་དང་རྗེས་སུ་དཔག་པས་གནོད་པ་ལས་རྒྱུ་འབྲས་ངེས་པ་འགྲུབ་ལ། དེས་ནི་མི་འཁྲུལ་པ་གྲུབ་སྟེ། འཁྲུལ་པ་ལ་གནོད་པའི་ཕྱིར་རོ་ཞེས་བརྗོད་པ་ནི། 1$0000300དེ་དེར་1$0000270ཞེས་པའོ། །ཕྱིར་རོ་ཡན་ཆད་ནི་འབྲས་བུར་གྲུབ་པས་གནོད་པའི་དོན་བསྡུས་ཏེ་བརྗོད་པ་ཡིན་ལ། 1$0000300དེ་བཞིན་དུ་1$0000270མན་ཆད་ཀྱིས་ནི། རྒྱུར་མཐོང་བས། འཁྲུལ་པ་ལ་གནོད་པ་བརྗོད་དོ། ། ༼༣༥༤༽ མངོན་སུམ་དང་རྗེས་དཔག་གིས་གྲུབ་པའི་མི་འཁྲུལ་པ་ལ་འཇུག་བསྡུས་ཏེ་བསྟན་པ་དེ་ཉིད་ཚིགས་སུ་བཅད་པས་སྟོན་པ་ནི། 1$0000300གལ་ཏེ་བརྒྱ་བྱིན་སྤྱི་བོ་མེའི་1$0000270ཞེས་བྱ་བ་ལ་སོགས་པའོ། །འབྲས་བུའི་རྟགས་ཀྱི་ཁྱད་པར་གྱི་མཚན་ཉིད་བཤད་ཟིན་ཏོ། །དེ་ལྟར་རྟགས་གསུམ་གྱི་དབྱེ་བ་དང༌། མཚན་ཉིད་ཀྱི་ཁྱད་པར་ཡང་བཤད་ཟིན་ནས། ད་ནི་དབྱེ་བ་ངེས་པ་ཉིད་སྒྲུབ་པའི་དོན་དུ་སྔར་བཤད་པའི་རྟགས་གཉིས་ཀྱི་མི་འཁྲུལ་པའི་རྒྱུ། འབྲེལ་པ་ཉིད་བསྟན་པས། གྲངས་ངེས་པ་བསྒྲུབ་པ་མདོར་གསུངས་པ་ནི། 1$0000300རྒྱུ་དང་འབྲས་བུའི་དངོས་པོའམ།

1$0000270།ཞེས་བྱ་བ་ལ་སོགས་པའི་ཚིགས་སུ་བཅད་པ་གཉིས་སོ། །འབྲེལ་པའི་ཁྱད་པར་དེའི་བདག་ཉིད་ལ། གཞན་གྱི་ལོག་པར་རྟོགས་པ་སྤོང་བ་ནི། 1$0000300གཞན་ཡང་1$0000270ཞེས་བྱ་བའོ། 1$0000300།འདིའི་རང་བཞིན་དེ་ནི་མཐོང་བཞིན་དུ་ཡང༌། བློ་ཞན་པ་ཡོད་པ་དམིགས་པས། རྟག་ཏུ་དེ་ལྟར་ཡོད་པར་དོགས་པས་བསླུས་པའམ། འདྲ་བ་གཞན་བྱུང་བས་བསླུས་པས་མི་རྟོགས་སོ། 1$0000270།ཞེས་བྱ་བའི་དོན་ནི་བྲམ་ཟེ་ཆེན་པོས་འདི་ལྟར་བཤད་དོ། །མི་རྟག་པར་མི་ངེས་པའི་རྒྱུ་ནི་མཐོང་བ་ལ་རྟག་པར་སྒྲོ་འདོགས་ཀྱི་རྒྱུ་ཡིན་ནོ། །དེ་ཡང་གཉིས་ཏེ། ཡུལ་ལ་ཡོད་པའི་རྒྱུ་དང༌། ཤེས་པ་ཉིད་ལ་ཡོད་པའི་རྒྱུའོ། །དང་པོ་ནི་གཉིས་ཏེ། ཡོད་པ་རྒྱུ་ན་མ་ཆད་པར་དམིགས་པ་དང་འདྲ་བར་དམིགས་པའོ། །དང་པོ་ནི་བུམ་པའི་སྐད་ཅིག་མེད་པས་བར་ཆོད་པར་དམིགས་ན་འདྲ་བ་ཡོད་ཀྱང་མི་རྟག་པར་ངེས་པ་ཡིན་ཏེ། དཔེར་ན་གློག་སྔ་ཕྱིའི་བར་དུ་མེད་པར་དམིགས་པ་བཞིན་ནོ། །མེད་པ་དམིགས་པ་ནི་དེའི་རྒྱུན་གྱིས་དབེན་པ་ ༼༣༥༥༽ དམིགས་པའམ། ཡང་ན་སྣང་རུང་གི་དོན་དེའི་རིགས་ཅན་དམིགས་པ་ལྡོག་པའོ། །ཡོད་པ་བར་མ་ཆད་པར་དམིགས་ཀྱང་མི་འདྲ་བར་དམིགས་པ་ན་ཡང་མི་རྟག་པར་ངེས་ཏེ། དཔེར་ན་བུམ་པ་དང་གྱོ་མོ་ཡོད་པ་རྒྱུན་མ་ཆད་ཀྱང་མི་འདྲ་བར་དམིགས་པ་ལ་མི་རྟག་པར་རྟོགས་པ་བཞིན་ནོ། །དེ་ལྟར་མི་རྟག་པར་ངེས་པའི་རྒྱུ་གཉིས་པོ་དེ་གཉི་ག་མེད་པ་ནི་རྟག་པར་སྒྲོ་འདོགས་པའི་རྒྱུ་ཡིན་པས། གང་རུང་གཅིག་མ་ཚང་ན་རྟག་པར་སྒྲོ་འདོགས་མེད་པར་བརྗོད་ལ། དེས་ན་བཟློག་པ་ནི་རེ་རེ་ཡང་མི་རྟག་པར་ངེས་པའི་རྒྱུ་ཡིན་ནོ་ཞེས་བསྟན་པའི་ཕྱིར་རམ་ཞེས་རྣམ་པར་བརྟགས་པའི་སྒྲ་བརྗོད་དེ། དེ་ནི་བཟློག་པ་ལ་ལྟོས་པས་བསྟན་ཏོ་ཞེའོ། །འདྲ་བ་གཞན་འབྱུང་བ་ཞེས་བྱ་བ་ནི་ངོ་ཤེས་ཀྱི་བློ་ཡུལ་དུ་གྱུར་པའི་འདྲ་བ་ཁྱད་པར་ཅན་ལ་བརྗོད་ཀྱི་གང་ཡང་རུང་བ་ནི་མ་ཡིན་ནོ། །དེས་ན་བྱིས་པ་དང་རྒས་པའི་གནས་སྐབས་སུ་མི་འདྲ་བ་ཙམ་ཡོད་ཀྱང༌།

ངོ་ཤེས་ཀྱི་ཡུལ་དུ་གྱུར་པའི་འདྲ་བ་ཁྱད་པར་ཅན་ནི་མི་ལྡོག་གོ །དེ་ནི་ཡུལ་ལ་ཡོད་པའི་འཁྲུལ་པའི་རྒྱུའོ། །ཤེས་པ་ལ་ཡོད་པ་ནི་ཉམས་སུ་མྱོང་བའི་ཤེས་པ་ལ་ཡོད་པ་སྟེ། ཕན་མི་འདོགས་པ་རྣམས་ཀྱང་རང་དབང་དུ་རྟོགས་པའི་ནུས་པ་མེད་པའོ། །རྣལ་འབྱོར་པ་དོན་གྱི་ཕན་འདོགས་པ་ལ་མི་ལྟོས་པ་རྣམས་ནི་བུམ་པ་དང་སྣམ་བུ་ལ་སོགས་པ་ཅིག་ཅར་རིག་པ་ན། ཕན་ཚུན་ཐ་དད་པ་རྟོགས་པ་བཞིན་དུ། སྔ་མ་དང་ཕྱི་མའི་སྐད་ཅིག་དཔག་ཏུ་མེད་པ་བློ་གཅིག་གིས་ཅིག་ཅར་རིག་པས་ཐ་དད་པར་རྟོགས་ཏེ། དེས་ན་རྟག་པར་འཁྲུལ་པ་མེད་པ་ཁོ་ནའོ། །ཡང་ན་ཤེས་པ་ལ་ཡོད་པའི་འཁྲུལ་པའི་རྒྱུ་མཚན་ནི། ༼༣༥༦༽ ཡིད་ཀྱི་ཤེས་པ་ལ་ཡོད་པ་སྟེ། རྟག་པར་སྒྲོ་འདོགས་པའི་བག་ཆགས་སོ། །དེས་ན་ཚུ་རོལ་མཐོང་བ་ལ་ཡང་འདི་ནང་གི་འཁྲུལ་པའི་རྒྱུར་བསྟན་ཏོ། །དེ་གཉི་ག་ཡང་1$0000300བློ་ཞན་པས་1$0000270ཞེས་བྱ་བས་བསྟན་ཏོ་ཞེའོ། །འདི་ལ་སློབ་དཔོན་ཤཱཀྱ་ན་རེ། སྐད་ཅིག་མ་མཐོང་བཞིན་དུ་ཇི་སྟེ་མ་ངེས་ཞེས་དྲི་བ་ལ། ཡོད་པ་དམིགས་པ་འདྲ་བ་གཞན་འབྱུང་བ་ལས་ཐ་དད་པར་འཁྲུལ་པའི་རྒྱུར་བརྗོད་པ་ནི། རྒལ་བ་ཉིད་ལན་དུ་བྱས་པར་འགྱུར་རོ་ཞེས་སུན་འབྱིན་པ་ནི་མི་བདེན་ཏེ། སྐད་ཅིག་མར་དམིགས་པ་དང་ཡོད་པར་དམིགས་པ་ཐ་དད་པའི་ཕྱིར་རོ། །དེ་ལྟ་མ་ཡིན་ན་ཡོད་པས་སྐད་ཅིག་མར་སྒྲུབ་པ་ཡང་དམ་བཅས་པ་ཉིད་རྟགས་འགྱུར་ཏེ། ཡོད་པར་རྟགས་པའི་ཚད་མ་ཉིད་སྐད་ཅིག་མར་རྟོགས་པའི་ཚད་མ་ཡིན་པའི་ཕྱིར་རོ། །སྐད་ཅིག་དང་པོ་ལས། ཡོད་པ་གཞན་དམིགས་པ་ལ་འདོད་ན། འདྲ་བ་གཞན་བྱུང་དང་ཁྱད་པར་མེད་པར་བརྗོད་པ་ཡང་ནོར་བ་ཡིན་ཏེ། ཡོད་པ་གཞན་ཙམ་འདྲ་བ་གཞན་བྱུང་ཡིན་ན། བུམ་པ་དང་གྱོ་མོ་དང༌། བདེ་བ་དང་སྡུག་བསྔལ་ཡང་འདྲ་བར་ཐལ་བའི་ཕྱིར་རོ། །དེས་ན་ཡོད་པ་དམིགས་པ་དང༌། འདྲ་བ་གཞན་བྱུང་གཉིས་ཁྱད་པར་མེད་པར་བརྗོད་པ་ཡང་མི་འཐད་དེ། མི་འདྲ་བ་ཡང་ཡོད་པ་ཡིན་པའི་ཕྱིར་དང༌།

འདྲ་བ་ཡང་བར་དུ་མེད་པའི་ཕྱིར་ཏེ། གློག་གཉིས་བཞིན་ནོ། །ཡོད་པ་དམིགས་པའི་དོན་ནི་རྟག་ཏུ་ཡོད་པ་དམིགས་པ་ལ་བརྗོད་པར་འདོད་པས། སློབ་དཔོན་ཤཱཀྱས་གཞན་གྱི་བཤད་པ་རེས་འགའ་ཡོད་པ་དམིགས་པ་ཡིན་པར་བཀོད་པ་ཡང་མི་འདོད་དེ། རེས་འགའ་ཡོད་པར་དམིགས་པ་ལ་གནས་པའི་རྒྱུ་ནི། འདྲ་བ་གཞན་འབྱུང་ཁོ་ནར་འདུས་ ༼༣༥༧༽ པས་སོ། །གཞན་ཡང་སློབ་དཔོན་དེས་རང་གི་བཤད་པར། ཡོད་པར་དམིགས་པ་ནི། ཕྱི་རོལ་མུ་སྟེགས་པའི་འཁྲུལ་རྒྱུ་བརྗོད་དེ། སྔོན་ཞུགས་པའི་སྒྲོ་འདོགས་རྟག་ཏུ་ཡོད་པར་ངེས་པ་ལ་དེར་བརྗོད་པས་ན། དེའི་བག་ཆགས་རྟོགས་པའི་ཕྱིར་རོ། །འདྲ་བ་གཞན་འབྱུང་ནི་སངས་རྒྱས་པའི་འཁྲུལ་རྒྱུ་ཡིན་ནོ། །བློ་ཞན་པ་གཉི་གའི་ཡིན་ཏེ། དེས་ན་བློ་ཞན་པ་དང་ཡོད་པ་དམིགས་པ་ནི་མུ་སྟེགས་པའི་འཁྲུལ་པའི་རྒྱུ། བློ་ཞན་པ་དང་འདྲ་བ་གཞན་བྱུང་བ་ནི་སངས་རྒྱས་པའི་འཁྲུལ་རྒྱུ་ཡིན་ནོ་ཞེས་བརྗོད་པ་ཡང་མི་འཐད་དོ། །དེ་ལྟ་ན་མུ་སྟེགས་པའི་འཁྲུལ་པའི་རྒྱུ་ལ་ཉེས་པ་བཞི་སྟེ། རྒྱུ་མཚན་གཉིས་ཕན་ཚུན་ཁྱད་པར་མེད་པ་དང༌། རྒལ་བའི་རྒྱུ་མཚན་དང་ཁྱད་པར་མེད་པ་དང༌། རྒྱུ་མཚན་མ་ཡིན་པ་བརྗོད་པ་དང༌། རྒྱུ་མཚན་ཉིད་མ་བརྗོད་པའོ། །དེ་ལ་བློ་ཞན་པ་ཞེས་བྱ་བ་ཡིད་ཀྱི་བློ་ཞན་པའམ་དབང་པོའི་བློ་ཞན་པའམ། དང་པོ་ལྟར་ན་ཡོད་པ་དམིགས་པ་དང་ཁྱད་པར་མེད་དེ། ཡིད་ཀྱི་བློ་ལ་ཡོད་པའི་སྒྲོ་འདོགས་ཀྱི་ནུས་པ་ཉིད་སྐད་ཅིག་མར་རྟོགས་པ་ལ་ནུས་པ་ཞན་པ་ནི། ཡོད་པ་དམིགས་པ་ཡིན་པའི་ཕྱིར་རོ། །དེ་ནི་ཉེས་པ་དང་པོའོ། །རྣམ་པར་རྟོག་པ་གཉིས་པ་ལྟར་ན་ཡང་དབང་པོའི་བློས་མཐོང་བཞིན་དུ་སྐད་ཅིག་མར་ངེས་པར་སྐྱེད་པར་མི་ནུས་པའི་རྒྱུ་དྲིས་པ་ལ། བློ་ཞན་པས་ཞེས་བརྗོད་པ་ནི་བརྒལ་པ་ཉིད་ལེན་དུ་བྱས་པར་འགྱུར་རོ། །དེ་ནི་ཉེས་པ་གཉིས་པའོ། །ཉེས་པ་གསུམ་པ་རྒྱུ་མཚན་མ་ཡིན་པ་བརྗོད་པ་ནི་རྣམ་པ་གཉིས་སོ། །བློ་ཞན་པ་དང་ཡོད་པ་དམིགས་པ་དག་མཐོང་བ་ལོག་པར་སྒྲོ་འདོགས་ཀྱི་རྒྱུར་རྟོག་པ་ནི་མི་འཐད་

༼༣༥༨༽ དེ། ནུས་པ་མ་གྲུབ་པའི་ཕྱིར་དང༌། ནུས་པ་མེད་པར་གྲུབ་པའི་ཕྱིར་རོ། །དང་པོ་འདྲ་བ་གཞན་འབྱུང་དང༌། བློ་ཞན་པ་སངས་རྒྱས་པ་ལ་སྐད་ཅིག་མ་ངེས་པའི་གེགས་སུ་གྲུབ་ན། མུ་སྟེགས་པ་ཡང་དེ་ཉིད་ལས་དེ་ལྟར་འགྱུར་བས། མཐོང་བ་ལ་ཕྱིན་ཅི་ལོག་སྐྱེད་པ་ལ་ནུས་པ་མ་གྲུབ་པའི་ཡོད་པ་དམིགས་པ་རྒྱུ་མཚན་དུ་སྟོན་པ་ནི། ཡན་ལག་མ་ཡིན་པ་བརྗོད་པ་ཡིན་ཏེ། ལྡོག་པ་ལས་ནུས་པ་མ་རྟོགས་པའི་ཕྱིར་རོ། །འདི་ལྟར་སྒྲོ་འདོགས་ཀྱི་བློ་སྒྲོ་འདོགས་སྐྱེད་པར་བྱེད་ཀྱང་མཐོང་བས་བཟློག་པར་མི་ནུས་པའི་རྒྱུ་མཚན་ཅི་ཡོད། དེ་མེད་ན་མཐོང་བ་ངེས་པའི་གེགས་སུ་ཇི་ལྟར་འགྱུར་ཏེ། དེས་ན་མཐོང་བ་ལ་སྒྲོ་འདོགས་ཀྱི་རྒྱུ་ནི་ནུས་པ་རབ་ཏུ་གྲུབ་པའི་འདྲ་བ་གཞན་འབྱུང་དང༌། བློ་ཞན་པ་ཡིན་པས། ཡོད་པ་དམིགས་པ་རྗེས་སུ་འགྲོ་བའམ། ལྡོག་པ་ལ་ནུས་པ་མ་ངེས་པ་ཇི་ལྟར་དེའི་རྒྱུ་ཡིན། དེ་ནི་ནུས་པ་མ་གྲུབ་པའོ། །རྣམ་པ་གཉིས་པ་ནུས་པ་མེད་པར་གྲུབ་པ་ནི། ཡང་ན་ནུས་པ་མ་གྲུབ་པས་ཡོད་མེད་ཐེ་ཚོམ་ཟ་བ་ཙམ་མ་ཡིན་ཏེ། ནུས་པ་མེད་པར་གྲུབ་པའི་ཕྱིར་རོ། །འདི་ལྟར་ཡོད་པ་དམིགས་པ་ནི་མཐོང་བ་ལ་ཕྱིན་ཅི་ལོག་སྐྱེད་པར་མི་ནུས་པ་ཁོ་ན་སྟེ། སྔོན་པོ་མཐོང་བ་ལ། སྔར་ལོག་པར་རྟོགས་པའི་སྒྲོ་འདོགས་ཡོད་པ་དང་བློ་ཞན་པ་ཡོད་པ་ཁྱད་པར་མེད་ཀྱང་མཐོང་བས་དེ་བཟློག་པར་དམིགས་པས། མཐོང་བའི་ནུས་པ་ཟིལ་གྱིས་གནོན་པའི་མཐུ་མེད་པར་ངེས་པ་བཞིན་ཏེ། མཐོང་བ་ཉིད་གནོད་བྱེད་དུ་མཐོང་བས་སྟོབས་དང་ལྡན་པར་གྲུབ་པའི་ཕྱིར་རོ། །དེས་ན་འདྲ་བ་གཞན་འབྱུང་དང་གསུམ་ཀ་ཕན་ཚུན་ལྟོས་ཀྱང་ནུས་པ་མེད་དོ་དེ་ནི་ནུས་པ་མེད་པར་ངེས་པའོ། །བཞི་པ་རྒྱུ་མཚན་ཉིད་མ་བརྗོད་པ་ནི་ 

༼༣༥༩༽ ཡོད་པར་བར་ཆད་མེད་པར་དམིགས་པའི་མཚན་ཉིད་དང་ལྡན་པའི་ཚོགས་པ་ནི་ནུས་པ་ཡིན་ནོ། །དེ་ནི་མ་བརྗོད་པས་ནུས་པ་རབ་ཏུ་གྲུབ་པའི་རྒྱུ་ཚོགས་པ་མ་བརྗོད་པ་ཡིན་ནོ། །ཡང་སློབ་དཔོན་ཆོས་མཆོག་ན་རེ། སྔ་མ་ནི་མདོར་བསྟན་པ་ཡིན་ལ། ཕྱི་མ་ནི་རྒྱས་པར་བཤད་པ་ཡིན་པས་འདི་གཉིས་སོ་སོར་ནི་འཁྲུལ་པའི་རྒྱུ་མ་ཡིན་ནོ། །འདི་ལྟར་ཡོད་པ་ནི་གཞན་ཡོད་པའོ། །དེ་དམིགས་པ་ནི་ཡོད་པ་དམིགས་པ་སྟེ། རིགས་འདྲ་བ་རྒྱུན་མི་འཆད་པར་དམིགས་པའོ། །དེས་ན་ཆག་པའི་བུམ་པ་ལ་ནི་བློ་ཞན་པའི་མཚན་ཉིད་ནང་གི་འཁྲུལ་པའི་རྒྱུ་ཡོད་ཀྱང༌། ཡོད་པ་དམིགས་པ་མ་ཚང་བས་འཁྲུལ་པ་མེད་པ་ཡིན་ནོ། །འདི་ཉིད་ལ་གཞན་གྱི་དྲི་བ་སྤང་བའི་སྒོ་ནས་རྒྱས་པར་བཤད་པ་ནི། འདྲ་བ་གཞན་འབྱུང་བ་དམིགས་པས་ཞེས་བྱ་བའོ། །བར་ཆད་མེད་པའི་1$0000300འདྲ་བ་གཞན་འབྱུང་1$0000270དམིགས་པས་ན། དོན་དམ་པར་སྐད་ཅིག་སྔ་ཕྱི་ཐ་དད་ཀྱང་ཕན་ཚུན་དབེན་པར་མ་རྟོགས་པའི་ཕྱིར་འཁྲུལ་པའི་རྒྱུར་འཐད་དོ། །དེ་ལྟར་ན་འདི་ནི་ཡོད་པ་དམིགས་པ་ཉིད་གསལ་བར་བཤད་པ་ཡིན་ནོ་ཞེའོ། །འདི་ཡང་རེ་ཤིག་སློབ་དཔོན་གྱི་གཞུང་ལ་མ་ཞུགས་པར་ནི་ཤིན་ཏུ་གསལ་ལོ། །གཞན་ཡང་ཡོད་པའི་དོན་རིགས་མཐུན་པ་ལ་རྗོད་ན། རིགས་མི་མཐུན་པ་མེད་པ་ཡིན་ནམ། དེ་ཡང་ཡོད་པ་ཡིན་ན་སྤྱིའི་སྒྲ་བྱེ་བྲག་ལ་འཇུག་པའི་ཚད་མ་རྗོད་ཅིག འདི་ལ་ཚད་མ་མེད་ན་སྒྲ་ཇི་བཞིན་ལ་གནོད་པ་མེད་པས་དེ་ཁོ་ན་ལྟར་གཟུང་ངོ༌། །འདྲ་བ་གཞན་ཡང་བར་མ་ཆོད་པ་ལས་གཞན་ཡང་ཡིན་པ་ལ་གནོད་པ་ཅི་ཡོད། དེ་ཡང་སྒྲ་ཇི་བཞིན་པ་ཡིན་མོད། ཡང་ན་ཡོད་པ་ ༼༣༦༠༽ དམིགས་པ་ནི་ད་ལྟར་ཡོད་པ་དམིགས་པ་ཡིན་པས་དེ་ནི་དུས་གཞན་དུ་ཡོད་པར་འཁྲུལ་པའི་རྒྱུ་ཡིན་ལ། ད་ལྟར་མ་ཞིག་པར་ཡོད་པར་དམིགས་པ་ཡང་འདྲ་བ་གཞན་འབྱུང་བ་དམིགས་པ་ལས་ཡིན་ནོ་ཞེས་བཤད་པ་གཉིས་པ་བྱས་པ་ཡང་མི་འཐད་དེ། གཞན་དུ་ཡོད་པར་འཁྲུལ་པ་ད་ལྟའི་མཐོང་བ་མི་ངེས་པའི་རྒྱུར་ཇི་ལྟར་འགྱུར།

དེ་ནི་མ་འབྲེལ་པ་བརྗོད་པ་འབའ་ཞིག་གོ །དེས་ན་བྲམ་ཟེ་ཆེན་པོས་བཤད་པ་ཁོ་ན་ལྟར་འཐད་དོ། །འདི་ལ་སློབ་དཔོན་ཤེས་རབ་འབྱུང་གནས་ལ་སོགས་པས་ནི་ཆེར་མ་འབྲེལ་པར་བརྗོད་པས་དེས་བཤད་པ་ནི་མ་བཀོད་དོ། །ད་ནི་མི་རྟག་པ་ཉིད་གཞན་ཡིན་པར་འདོད་པ་སུན་དབྱུང་བའི་ཕྱིར། དེའི་ཚེ་མེད་ན་གཞན་དུ་ཐལ་བ་བརྗོད་པ་ནི1$0000300་དེ་ལྟ་མ་ཡིན་ན་1$0000270ཞེས་བྱ་བའོ། 1$0000300།དེ་ལ་མི་དགོས་པའི་ཕྱིར་1$0000270ཞེས་བྱ་བ་ནི་མི་རྟག་པ་གཞན་དེས་དངོས་པོ་རྟག་པ་ལས་རྣམ་པར་མི་འབྱེད་པའི་ཕྱིར་ཏེ། མི་རྟག་པའི་རང་བཞིན་དུ་ཉེ་བར་མི་སྒྲུབ་པའི་ཕྱིར་རོ་ཞེས་བྱ་བའི་དོན་ཏོ། །འོན་ཏེ་དངོས་པོ་མི་རྟག་པ་ཉེ་བར་བསྒྱུར་ན་ནི། མཐར་དངོས་པོའི་བདག་ཉིད་མི་རྟག་པའི་རང་བཞིན་དུ་ཁས་བླང་པར་བྱ་བས་ཉེ་བར་སྒྱུར་བྱེད་1$0000300གཞན་གྱིས་ཅི་བྱ།1$0000270 གལ་ཏེ་ཉེ་བར་སྒྱུར་བྱེད་གཞན་མེད་ན་དེའི་རང་བཞིན་མི་རྟག་པར་མི་འགྲུབ་པས་གཞན་ཁས་ལེན་ཏོ་ཞེ་ན། རང་ཉིད་མི་རྟག་པ་མ་ཡིན་པའི་རང་བཞིན་དུ་བསྐྱེད་ན་གཞན་གྱིས་མི་རྟག་པར་བསྒྱུར་བར་འགལ་ལོ་ཞེས་སྟོན་པ་ནི་1$0000300རང་བཞིན་གྱིས་1$0000270ཞེས་བྱ་བའོ། །འབྲེལ་པ་ཁས་མི་ལེན་པ་ལ་ལུང་དང་འགལ་བར་ཐལ་བ་རྣམ་པ་དྲུག་གིས་རང་གི་སྡེ་པ་ལ་གནོད་པ་བརྗོད་ནས། རང་དང་གཞན་གྱི་སྡེ་པ་ ༼༣༦༡༽ ལ་རིགས་པའི་གནོད་པ་སྟོན་པ་ནི་1$0000300གཞན་ཡང་ཇི་ཞིག་ལྟར་1$0000270ཞེས་བྱ་བའོ། 1$0000300།ཡུལ་འགའ་ཞིག་ན་རྫས་ཀྱི་རིགས་ཁ་ཅིག་1$0000270རོ་སྐྱུར་བ་ལ་སོགས་པ1$0000300་ཅི་ཞིག་ལྟར་1$0000270ཁོ་ན་1$0000300མཐོང་བ་1$0000270ཞེས་ངེས་པར་བཟུང་བས། སྐྱུར་བའི་རོ་དང་མ་འབྲེལ་པ་ལ་མ་མཐོང་བ་བརྗོད་དོ། །དེ་ལྟར་མ་མཐོང་ཡང་དེ་ལས་ལྡོག་པར་ཁས་ལེན་པ་ལ་མངོན་སུམ་གྱིས་གནོད་པ་བརྗོད་པ་ནི་1$0000300གཞན་ན་གཞན་དུ་སྣང་ངོ་1$0000270ཞེས་བྱ་བའོ། །མངོན་སུམ་གྱིས་གནོད་པའི་ཡུལ་མདོར་བསྟན་པ་འདི་ཉིད་ཁྱད་པར་ཅན་གྱི་དཔེ་ལ་བརྟེན་ནས་གསལ་བར་སྟོན་པ་ནི1$0000300་དཔེར་ན་1$0000270ནས་1$0000300དེ་དང་འདྲ་བའོ་1$0000270ཡན་ཆད་དོ། །ཡུལ་འགའ་ཞིག་ཏུ་རྫས་ཀྱི་རིགས་ཁ་ཅིག་རྣམ་པ་འགའ་ཞིག་ལས་གཞན་དུ་མ་མཐོང་བས་རྣམ་པ་གཞན་ལས་ལྡོག་པར་འདོད་པ་ལ།

ཡུལ་གཞན་དུ་དེ་ལ་ཡང་མཐོང་བས་གནོད་པ་མེད་ཀྱང༌། གཞན་ལ་མེད་པར་ངེས་པ་ལ། གཞན་དུ་སྲིད་པའི་རྗེས་སུ་དཔག་པས་གནོད་དོ་ཞེས་གསུངས་པ་ནི་1$0000300ཡུལ་དེ་པ་རྣམས་གྱིས་1$0000270ཞེས་བྱ་བ་ལ་སོགས་པའོ། །རྗེས་དཔག་གིས་གནོད་པ་འདི་ཡང་རྣམ་པ་གསུམ་གྱིས་སྟོན་ཏེ། རེས་འགའ་དེ་ཙམ་ལ་མཐོང་བས་ཐམས་ཅད་དུ་དཔག་པར་མི་ནུས་པའི་རྒྱུ་རྗེས་དཔག་གིས་གནོད་པ་ཉིད་བརྗོད་པ་དང༌། ནུས་པའི་ཁྱད་པར་དཔེར་བསྟན་པ་དང༌། དཔེར་བསྟན་པ་དེ་ཉིད་ལ་གཞན་གྱི་ལོག་པར་དགག་པའོ། །དང་པོ་ནི1$0000300་རྒྱུའི་ཁྱད་པར་སྲིད་པ་རྣམས་ལ་ཡོན་ཏན་གཞན་དུ་སྲིད་པའི་ཕྱིར་རོ་1$0000270ཞེས་བྱ་བའོ། །དཔོག་པར་བྱེད་པའི་ཆོས་དེ་དཔག་པར་བྱ་བའི་ཆོས་དང་ལྡན་པ་ནི་ཁྱད་པར་གྱི་རྒྱུ་ལ་ལྟོས་པ་ཡིན་པས་ན་དཔོག་བྱེད་ཆོས་ཀྱི་རང་བཞིན་ཙམ་སྐྱེད་པའི་རྒྱུས་དཔག་བྱའི་ཆོས་དང་ལྡན་པ་ནི་ ༼༣༦༢༽ མ་ཡིན་ནོ། །དེས་ན་རྒྱུའི་ཁྱད་པར་ལ་ལྟོས་ནས་དཔག་བྱའི་ཆོས་དང་འབྲེལ་པར་འགྱུར་པའི་དཔོག་བྱེད་ཀྱི་ཆོས་རྣམས་ལ་ཞེས་བྱ་བའི་དོན་ཏོ། །དེ་ལ་ཅི་ཞེ་ན། དཔག་བྱའི་རྒྱུ་ཉེ་བར་མི་གནས་ན་དཔག་བྱ་དེ་ལྡོག་པས་ཡོན་ཏན་ཏེ། ཆོས་གཞན་དང་ལྡན་པར་སྲིད་པའི་ཕྱིར་ཏེ། དཔག་བྱ་བཀག་པའི་ཆོས་དང་ལྡན་པར་སྲིད་པའི་ཕྱིར་རོ། །དེས་ན་ལྟོས་པ་དང་བཅས་པ་ནི་ངེས་པར་འགྱུར་བས་འགལ་བས་ཁྱབ་པའི་ཕྱིར། ངེས་པའི་མཚན་ཉིད་ཀྱི་མི་འཁྲུལ་པ་ལ་ལྟོས་བཅས་ཀྱིས་གནོད་པར་བརྗོད་པ་ཡིན་ནོ། །ཇི་ལྟར་ལྟོས་བཅས་ལ་ངེས་པ་མེད་པས་ཁྱབ་པ་བཞིན་དུ་ལྟོས་མེད་ལ་རེས་འགའ་བ་དང་འགལ་བའི་ངེས་པས་ཁྱབ་པའི་ཕྱིར། དཔོག་བྱེད་ཀྱི་རང་བཞིན་གྱི་རྒྱུ་ལས་གཞན་ལ་མི་ལྟོས་པར་རང་གི་རྒྱུ་ཙམ་ལས་དཔག་བྱའི་ཆོས་དང་ལྡན་པར་འགྱུར་བ་ཡིན་ན། དེ་ལ་དེ་མི་འཁྲུལ་བས་རྗེས་སུ་དཔག་པར་ནུས་སོ་ཞེས་དཔེར་བསྟན་པ་ནི། 1$0000300རྒྱུ་ཁྱད་པར་མེད་ན་ནི་1$0000270ཞེས་བྱ་བའོ། །དཔག་བྱའི་ཆོས་དེ་ཁྱད་པར་གྱི་རྒྱུ་ལ་མི་ལྟོས་པར་རང་གི་ངོ་བོ་ཙམ་གྱི་རྒྱུ་ལས་འགྲུབ་པས་དཔག་བྱའི་ཆོས་དེ་དང་ལྡན་པ་ཁྱད་པར་གྱི་རྒྱུ་ལ་མི་ལྟོས་ན་ནིའོ། །འདིར་ཚིག་གི་རང་གི་ངོ་བོ་ལས་སྐྱེས་བུས་བྱས་པ་ཉིད་དཔོག་པ་ན།

ངག་གི་རང་བཞིན་ཙམ་དུ་སྐྱེད་པའི་རྒྱུ་ནི་རྗོད་འདོད་ཙམ་ཡིན་པར་མངོན་སུམ་དང་མི་དམིགས་པ་ལྔས་མཚན་ཉིད་ཀྱི་ཁྱད་པར་བརྟེན་ནས་ངེས་སོ། །དེས་ན་རྗོད་འདོད་ཙམ་གྱི་སྤྱིའི་མཚན་ཉིད་ཀྱི་ནུས་པའི་ཡུལ་ནི་ངག་གི་རང་བཞིན་ཙམ་ཡིན་ལ། རྗོད་འདོད་ལ་ཡོད་པའི་ཁྱད་པར་དང་རྐན་དང་ལྕེ་ལ་སོགས་པའི་ཁྱད་པར་གྱི་བྱེད་པའི་ཡུལ་ཡང་འབྲས་བུའི་ཁྱད་པར་ཡིན་པར་གྲུབ་བོ། །དེས་ན་ཚིག་གི་རང་བཞིན་ ༼༣༦༣༽ ཙམ་གྱི་རྒྱུ་རྗོད་འདོད་ཙམ་ཡིན་པར་སྟོན་པ་ན། རྗོད་འདོད་ཙམ་གྱི་རང་བཞིན་དུ་གྱུར་པའི་སྐྱེས་བུས་བསྐྱེད་པར་བྱ་བ་ཁྱད་པར་ཡིན་པ་འགོག་པ་ནི། 1$0000300ཚིག་ལ་ཁྱད་པར་མེད་པའི་ཕྱིར་ཏེ་1$0000270ཞེས་བྱ་བའོ། །རྗོད་འདོད་ཙམ་གྱིས་སྐྱེད་པར་བྱ་བའི་ཁྱད་པར་མེད་པས་ན། རྗོད་འདོད་ནི་ངག་གི་རང་གི་ངོ་བོ་ཙམ་གྱི་རྒྱུ་ཡིན་ནོ་ཞེས་གྲུབ་བོ། །ཁྱད་པར་སྐྱེས་བྱ་མེད་པ་ཅིའི་ཕྱིར་ཞེ་ན། རྣམ་པ་ཐམས་ཅད་སྐྱེས་བུ་དག་གིས་བྱེད་པར་མཐོང་བའི་ཕྱིར་རོ་ཞེས་བྱ་བའོ། །གལ་ཏེ་རྗོད་འདོད་ཀྱི་མཚན་ཉིད་ཙམ་དེ་ཁྱད་པར་གྱི་རྒྱུ་ཡིན་ན་ནི་རྒྱུའི་མཚན་ཉིད་ཐ་མི་དད་པ་ལས་འབྲས་བུ་ཐ་དད་པའི་མཚན་ཉིད་འགལ་ཏེ། ཐ་དད་པར་རྒྱུ་མེད་པའི་ཐལ་བའི་ཕྱིར་རོ། །རྣམ་པ་མི་འདྲ་བའི་ཁྱད་པར་དང་ལྡན་པ་ལ་རྗོད་འདོད་ཀྱི་བྱེད་པ་ཡང་བསྙོན་དུ་མེད་ལ། རྣམ་པའི་ཁྱད་པར་ཉིད་ཀྱང་བྱེད་པའི་ཡུལ་ཡིན་པ་བཀག་པས་ན་རྣམ་པའི་ཁྱད་པར་ཀུན་ལ་ཁྱབ་པའི་རང་བཞིན་ངག་གི་ངོ་བོ་ཙམ་རྗོད་འདོད་ཀྱི་འབྲས་བུར་གྲུབ་བོ། །རྗོད་འདོད་ཀྱང་སྐྱེས་བུ་ཉིད་ཡིན་པས། སྐྱེས་བུའི་བྱས་པའི་རྒྱུ་ཡིན་ལ། དེས་ན་དཔག་པར་བྱ་བའི་ཆོས་ནི་དཔོག་བྱེད་ཀྱི་ཆོས་ཙམ་གྱི་རྒྱུ་ལས་གཞན་ལ་མི་ལྟོས་པས་དེ་ལ་ཁྱབ་པར་བྱེད་པ་ཡིན་ནོ། །འདི་ལ་སློབ་དཔོན་ཆོས་མཆོག་ན་རེ། སྐྱེས་བུས་བྱས་པ་དང་མ་བྱས་པ་དེ་མི་འདྲ་བའི1$0000300་ཁྱད་པར་མེད་པའི་ཕྱིར་རོ།

1$0000270།དེ་ཡང་སྨྲ་དཀའ་བ་ལ་སོགས་པའི་ངོ་བོ་དང༌། དུག་ཞི་བ་ལ་སོགས་པའི་འབྲས་བུ་སྒྲུབ་པར་ནུས་པའི་1$0000300རྣམ་པ་ཐམས་ཅད་སྐྱེས་བུ་དག་གིས་བྱེད་པར་མཐོང་བའི་ཕྱིར་རོ་1$0000270ཞེས་འཆད་པ་ནི་མི་ལེགས་ཏེ། དེ་ལྟར་ན་སྐྱེས་བུའི་བསྐྱེད་བྱར་གྲུབ་པའི་ཁྱད་པར་དེ་སྐྱེས་བུས་མ་བྱས་པར་འདོད་པ་ལ་ ༼༣༦༤༽ དམིགས་ན་ནི། དེ་ཉིད་ལས་རྒྱུ་སྐྱེས་བུ་དཔོག་པས་མི་འདྲ་བའི་ཁྱད་པར་གཞན་དགག་མི་དགོས་སོ། །འོན་ཏེ་སྐྱེས་བུའི་བསྐྱེད་བྱར་ངེས་པའི་ཁྱད་པར་དེ་མི་དམིགས་ན་ནི་རྣམ་པ་ཐམས་ཅད་མི་འདྲ་བ་མེད་པས་རྒྱུ་འདྲ་བ་གྲུབ་ཀྱང་སྐྱེས་བུ་དཔག་པར་མི་ནུས་པས། གཞལ་བྱ་དང་ལུས་ཅན་ལ་སོགས་པའི་མཚན་ཉིད་གཞན་གྱིས་འདྲ་བ་བསྐྱེད་བྱེད་དུ་སྲིད་པའི་ཕྱིར་རོ། །དཔེར་བསྟན་པ་དེ་ཉིད་ལ་གཞན་གྱི་ལོག་རྟོགས་སྤང་བ་ནི་1$0000300གང་གིས་1$0000270ཞེས་བྱ་བའོ། །འདི་ལ་གསུམ་སྟེ། ལྷན་ཅིག་མཐོང་བས་དེ་དང་རྒྱུ་གཅིག་པར་ཁས་ལེན་པ་ལ་གནོད་པར་བརྗོད་པ་དང༌། འདོད་ཆགས་དང་བྲལ་བ་སྲིད་པ་བཀག་པས་འདོད་ཆགས་ཀྱི་རྒྱུ་ཅན་དུ་སྒྲུབ་པར་མི་ནུས་པ་དང༌། དེ་ཉིད་ལ་རྩོད་པ་སྤང་བའོ། །དང་པོ་ནི་གསུམ་སྟེ། སྐྱེས་བུའི་ཡོན་ཏན་ཁྱད་པར་གྱི་རྒྱུ་ལ་མི་ལྟོས་པའི་དགོས་པ་དང༌། དེ་ལ་མི་ལྟོས་པའི་མཚན་ཉིད་དགག་པ་དང༌། དེ་དགོག་པའི་ཚད་མའོ། །དེ་ཡང་གཞན་དག་ན་རེ། གལ་ཏེ་སྐྱེས་བུས་བྱས་པ་ཉིད་ངག་གི་ངོ་བོའི་རྒྱུ་ཙམ་ལས་གཞན་ལ་མི་ལྟོས་པའི་མི་འཁྲུལ་པ་གྲུབ་པའི་ཕྱིར། དེས་དེ་དཔོག་ན་སྐྱེས་བུའམ། སྨྲ་བ་པོའམ། བློ་དང་ལྡན་པ་ལ་སོགས་པས་ཀྱང་འདོད་ཆགས་དང་མ་བྲལ་བ་ལ་སོགས་དཔོག་པར་འགྱུར་ཏེ། ཆགས་ལྡན་ཉིད་ནི་སྨྲ་བ་པོ་ཉིད་ཀྱི་སྐྱེད་བྱེད་ལས་རྒྱུའི་ཁྱད་པར་གཞན་ལ་མི་ལྟོས་པའི་ཕྱིར་ཏེ། སྨྲ་བ་པོ་ནི་ཆགས་ལྡན་དུ་དམིགས་པའི་ཕྱིར་རོ། །དཔེར་ན་ཚིག་གི་རང་བཞིན་སྐྱེས་བུ་ཙམ་ལས་བྱུང་བ་ལྟར། སྨྲ་བ་པོའི་རང་བཞིན་ཡང་ཆགས་ལྡན་དུ་སྐྱེད་པའི་ཚོགས་པ་ཙམ་ལས་བྱུང་བའི་ཕྱིར་རོ་ཞེས་བརྗོད་ན།

1$0000300གང་གིས་1$0000270ནས་1$0000300འགྱུར་བ1$0000270འི་བར་གྱིས་ཁྱད་པར་གྱི་རྒྱུ་ལ་མི་ལྟོས་ན་ཆགས་ ༼༣༦༥༽ ལྡན་དཔོག་པའི་དགོས་པ་གྲུབ་པར་བསྟན་ཏོ། །1$0000300དེ་ལྟར་1$0000270ནས་1$0000300མ་ཡིན་ཏེའི་1$0000270བར་གྱིས་ནི་ཁྱད་པར་གྱི་རྒྱུ་ལ་མི་ལྟོས་པའི་མཚན་ཉིད་དགག་པའི་དོན་བསྟན་ཏོ། །ཁྱད་པར་གྱི་རྒྱུ་ལ་མི་ལྟོས་པ་འགོག་པའི་ཚད་མ་ནི་གཉིས་ཏེ། རྗེས་དཔག་དང་མངོན་སུམ་མོ། །དང་པོ་ནི་1$0000300ཡོན་ཏན་ཐམས་ཅད་ལ་ཁྱད་པར་མཐོང་བའི་ཕྱིར་རོ་1$0000270ཞེས་བྱ་བ་སྟེ། སྐྱེས་བུའམ། སྨྲ་བ་པོ་ཉིད་ཀྱི་མཚན་ཉིད་ཁྱད་པར་མེད་ཀྱང་བླུན་པ་དང༌། བཟོ་བ་དང༌། ཆགས་པ་ཆེ་བ་དང༌། གཏོང་བ་ཆེ་བ་ལ་སོགས་པའི་སྐྱེས་བུའི་ཡོན་ཏན་ལ་ཁྱད་པར་དམིགས་པས་དེ་དག་ནུས་པ་ཅིག་པར་འགལ་ཏེ། སྨྲ་བ་པོའི་ནུས་པ་ཁྱད་པར་མེད་ཀྱང་ཡོན་ཏན་སྐྱེད་པའི་ནུས་པ་ཁྱད་པར་ཡོད་པ་འགལ་བའི་ཕྱིར་རོ། །གཉིས་པ་ནི་1$0000300ལེགས་པར་བྱ་བའི་བྱེ་བྲག་ལས་ཁྱད་པར་རྟོགས་པའི་ཕྱིར་རོ་1$0000270ཞེས་བྱ་བ་སྟེ། སྐྱེས་བུ་ཙམ་དང་སྨྲ་བ་པོ་ཙམ་དུ་བྱེད་པའི་རྒྱུ་ལས་ཐ་དད་པའི་རྒྱུའི་ཁྱད་པར་ལས་ཆགས་པ་ཆེ་བ་དང༌། བླུན་པ་ལ་སོགས་པའི་སྐྱེས་བུའི་ཡོན་ཏན་སྐྱེ་བར་མངོན་སུམ་དུ་དམིགས་པའི་ཕྱིར་རོ་ཞེས་བྱ་བའོ། །དེ་ནི་ལྷན་ཅིག་མཐོང་བས་རྒྱུ་གཅིག་པར་ཁས་ལེན་པ་ལ་གནོད་པ་བརྗོད་པའོ། །ད་ནི་ཆགས་བྲལ་སྲིད་པ་བཀག་པས་དེ་སྐྱེད་པའི་ནུས་པ་ཡང་མི་སྲིད་དེ། རི་བོང་གི་རྭ་སྐྱེད་པའི་ནུས་པ་བཞིན་ནོ། །དེས་ན་སྐྱེས་བུའི་རྒྱུ་ཀུན་ཆགས་ལྡན་སྐྱེད་པ་ལ་ནུས་པ་ཡིན་ནོ། །དེ་ལས་ཀྱང་དཔག་པར་བྱ་བ་ནི་དཔོག་བྱེད་ཀྱི་རྒྱུ་ལས་གཞན་ལ་མི་ལྟོས་པས་ཁྱབ་པ་གྲུབ་བོ་ཞེས་ཟེར་ན། ཆགས་བྲལ་དང་ཕན་ཚུན་སྤངས་པའི་འགལ་བ་ནི་གྲུབ་ཀྱང་དེའི་ངོ་བོ་བཀག་པར་འགྱུར་གྱི། རྒྱུད་དེ་ལ་ཡོད་པ་ནི་མ་ཡིན་ཏེ། ཐ་དད་པ་རྒྱུད་ ༼༣༦༦༽

གཅིག་ལ་ཡོད་པའི་ཕྱིར་རོ། །ཆགས་བྲལ་ནི་བློའི་ཁྱད་པར་ཡིན་པས་དེ་དང་ཕན་ཚུན་སྤངས་པས་འགལ་བའི་ཚིག་ལ་སོགས་པ་ནི། འགོག་བྱེད་མ་ཡིན་ནོ། །ལྷན་ཅིག་མི་གནས་པའི་འགལ་བས་དེ་དགག་ནུས་ཀྱང་དེ་ཉིད་མ་གྲུབ་བོ་ཞེས་སྟོན་པ་ནི་1$0000300མི་སྲིད་པར་1$0000270ནས1$0000300་མི་འགྲུབ་པའི་ཕྱིར་རོའི་1$0000270བར་རོ། །འོ་ན་ཆགས་བྲལ་ལས་བཟློག་པ་ཆགས་ཅན་གྱི་འབྲས་བུ་དམིགས་པས་དེའི་འགལ་ཟླ་འགོག་གོ་སྙམ་ན། 1$0000300འདོད་ཆགས་ལ་སོགས་པའི་1$0000270ཞེས་བྱ་བའོ། །འོ་ན་མ་དམིགས་པས་འགོག་གོ་སྙམ་ན། 1$0000300སྲིད་ཀྱང་1$0000270ཞེས་བྱ་བའོ། །དེ་ལྟར་གསུམ་གྱིས་གཞན་བཀག་པས་དེའི་རྒྱུ་ཅན་དུ་མི་འགྲུབ་པར་བསྟན་ནས། དེ་ཉིད་ལ་རྩོད་པ་སྤང་བ་ནི། 1$0000300ཚིག་རྣམས་ནི་1$0000270ཞེས་བྱ་བའོ། །སྔར་རིག་བྱེད་ཀྱི་ཚིག་ཀྱང་སྐྱེས་བུས་བྱས་པ་ཡིན་ཏེ། ངག་གི་རང་བཞིན་ཡིན་པའི་ཕྱིར་རོ། །གཞོན་ནུ་འབྱུང་བ་ལ་སོགས་པ་བཞིན་ནོ་ཞེས་བྱ་བ་ལ། ངག་གི་རང་བཞིན་ཙམ་ནི་སྐྱེས་བུའི་འབྲས་བུར་མ་གྲུབ་སྟེ། སྐྱེས་བུས་མ་བྱས་པ་ལ་ཡོད་པའི་ཁྱད་པར་དང་བྲལ་བ། ངག་གི་ངོ་བོ་ཁྱད་པར་ཅན་འབྲས་བུར་མཐོང་བའི་ཕྱིར་རོ། །དེ་ལྟར་ན་དཔོག་བྱེད་དང་དཔག་བྱ་ནུས་པ་གཅིག་པ་མེད་པས་ཁྱབ་པ་མ་གྲུབ་བོ་ཞེས་དོགས་པའི་ལན་དུ། 1$0000300ཚིག་ལ་ཁྱད་པར་མེད་པའི་ཕྱིར་ཏེ། རྣམ་པ་ཐམས་ཅད་སྐྱེས་བུ་དག་གིས་བྱེད་པར་མཐོང་བའི་ཕྱིར་རོ་1$0000270ཞེས་བྱ་བས་ཁྱབ་པ་བསྒྲུབས་པ་ཡིན་ནོ། །དེའི་དོན་ཡང་སྐྱེས་བུའི་བསྐྱེད་བྱར་གྲུབ་པའི་ཚིག་ལ་ངག་གཞན་ལས་ཁྱད་པར་དུ་གྱུར་པའི་ཆོས་ནི་མེད་དེ། ངག་གི་ཆོས་ཀྱི་རྣམ་པ་ཐམས་ཅད་ལ་སྐྱེས་བུའི་ནུས་པ་གྲུབ་པའི་ཕྱིར་རོ། །དེས་ན་གང་གི་ཁྱད་ ༼༣༦༧༽ པར་གཞན་ལས་ལྡོག་པའི་ངོ་བོ་ཙམ་ནི་སྐྱེས་བུའི་འབྲས་བུ་མ་ཡིན་ཏེ། ཁྱད་པར་ཐམས་ཅད་ལ་ཁྱབ་པའི་ངོ་བོ་སྤྱིའི་རང་བཞིན་འབྲས་བུར་གྲུབ་བོ་ཞེས་བྱ་བ་ཡིན་ནོ། །དེ་ལ་རྩོད་པ་ནི་གལ་ཏེ་སེམས་ཀྱི་ཡོན་ཏན་ཡོད་ཀྱང་བལྟ་བར་མི་ནུས་པས་མ་མཐོང་བས་མི་སྤོང་ན།

འོ་ན་རིག་བྱེད་ཀྱི་ངག་དང་ངག་གཞན་ལ་ཡང་རིགས་མི་མཐུན་པའི་ཁྱད་པར་ཡོད་ཀྱང་བལྟར་མི་རུང་བ་ཡིན་ནོ། །དེས་ན་ཁྱད་པར་བལྟར་མི་རུང་བ་གཞན་དང་བྲལ་བའམ། ཁྱད་པར་བལྟར་མི་རུང་བ་དེ་དང་ལྡན་པ་ཉིད་སྐྱེས་བུའི་འབྲས་བུ་ཡིན་གྱི་ངག་གི་རང་བཞིན་ཙམ་ནི་མ་ཡིན་ཞེས་དོགས་པ་ལ་ལན་འདི་བརྗོད་པ་ཡིན་ནོ། །འདི་ལ་བཞི་སྟེ། རྣམ་གཞག་གི་ཡུལ་འདྲ་བ་དང༌། བལྟར་མི་རུང་བའི་ཁྱད་པར་དེའི་ངོ་བོར་འགལ་བ་དང༌། གཞན་གྱི་ངོ་བོ་མི་འཐད་པ་དང༌། འཇུག་བསྡུ་བ་བཞིས་བསྟན་ཏོ། །དང་པོ་ནི་1$0000300ནུས་པའི་ཕྱིར་1$0000270ཡན་ཆད་དོ། །ཁྱད་པར་ནི་ཐ་སྙད་ཀྱི་རྒྱུ་མཚན་ཡིན་པས་མི་རྟོགས་པར་མི་རུང་ངོ་ཞེས་བྱ་བའོ། །གཉིས་པ་ནི་1$0000300མཚུངས་པ་མ་ཡིན་ནོ་1$0000270ཡན་ཆད་དོ། །གསུམ་པ་ནི1$0000300་མ་ཡིན་ནོ་1$0000270ཡན་ཆད་དོ། །བཞི་པ་ནི་1$0000300དེའི་ཕྱིར་1$0000270མན་ཆད་དོ། །གཉིས་པ་བལྟར་མི་རུང་བའི་ཁྱད་པར་དེའི་ངོ་བོར་འགལ་བ་འདི་ལ་རྣམ་པ་གཉིས་ཏེ། ཁྱད་པར་མངོན་སུམ་ལ་མི་སྣང་བའམ། སྣང་ཡང་མི་ངེས་པས་མངོན་སུམ་གྱི་ཚད་མའི་ཡུལ་མ་ཡིན་འགྲང་ན། དང་པོ་སེལ་བ་ནི1$0000300་སྒྲ་མངོན་སུམ་པ་རྣམས་ལ་མངོན་སུམ་མ་ཡིན་པའི་ངོ་བོ་མེད་པའི་ཕྱིར་རོ་1$0000270ཞེས་བྱ་བའོ། །འོ་ན་སྐད་ཅིག་མ་ཉིད་མཐོང་ཡང་འཁྲུལ་པའི་རྒྱུ་མཚན་གྱིས་མི་ངེས་པ་ལྟར་འདི་ཡང་ཡིན་ནོ་ཞེས་དོགས་ན། རྣམ་པར་རྟོག་པ་གཉིས་པ་སེལ་བས་ལན་བརྗོད་པ་ནི། 

༼༣༦༨༽ 1$0000300འཁྲུལ་པའི་རྒྱུ་མཚན་མེད་པའི་ཕྱིར་ཏེ་1$0000270ཞེས་བྱ་བའོ། །འདི་ལ་མི་འདྲ་བའི་ཁྱད་པར་རྣམ་པ་དང་ལྡན་པའམ། རྣམ་པ་མེད་པའི་མཚན་ཉིད་ཀྱི་རང་བཞིན་ཞིག་ཡིན། དང་པོ་ལྟར་ན་འཁྲུལ་པའི་རྒྱུ་མཚན་མེད་པར་གྲུབ་སྟེ། ཡིད་ཀྱི་ཉེ་བར་གཏོད་པ་ཡོད་ན། རྣམ་པ་དང་ལྡན་པའི་ཁྱད་པར་མཐོང་བ་ལ། དེ་མེད་པར་འཁྲུལ་པའི་རྒྱུ་ནི་མི་སྲིད་དེ། ས་ཕྱོགས་སུ་བུམ་པ་མཐོང་བ་རྟོག་པ་ལ། དེ་མེད་པར་འཁྲུལ་པའི་རྒྱུ་མི་སྲིད་པ་བཞིན་ནོ། །འོ་ན་རྣམ་པ་དང་མི་ལྡན་པའི་རང་བཞིན་ཡོད་པ་མྱོང་ཡང་མེད་པར་འཁྲུལ་པའི་རྒྱུ་ནི་སྲིད་པ་ཡིན་ནོ། །དེས་ན་འདི་ཡང་ཐ་མི་དད་པར་ངེས་པའི་མཚན་ཉིད་འཁྲུལ་པ་མཐོང་བས། རྣམ་པ་དང་མི་ལྡན་པའི་རང་བཞིན་གྱི་ཁྱད་པར་འཁྲུལ་པའི་རྒྱུ་མཚན་དང་ལྡན་པར་རྗེས་སུ་དཔོག་གོ་ཞེ་ན། ཐ་མི་དད་པར་ངེས་པའི་རྣམ་པར་རྟོག་པ་1$0000300འཁྲུལ་པར་མི་འགྲུབ་པའི་ཕྱིར་རོ། 1$0000270།ཅིའི་ཕྱིར་ཞེ་ན། 1$0000300གནོད་པ་བྱེད་པ་མེད་པས་1$0000270ཞེས་བྱ་བའོ། །གལ་ཏེ་རྣམ་པར་རྟོག་པ་ལ་གནོད་ན་མངོན་སུམ་གྱི་སྣང་བ་ཉིད་ལ་གནོད་པར་ཐལ་བ་ལས་རྟོག་མེད་ཀྱི་སྣང་བ་མི་སླུ་བས་ཚད་མར་གྲུབ་པ་ན་དེ་ལ་གནོད་བྱེད་མེད་པར་ངེས་སོ། །དེས་ན་རྟོག་པ་ལ་ཡང་གནོད་པ་མེད་དེ། དེ་གཉིས་གྲུབ་པ་དེ་གཅིག་པའི་ཕྱིར་རོ་ཞེས་བྱ་བའི་དོན་ཏོ། །དེ་ནི་བྲམ་ཟེ་ཤང་ཀྱར་ནན་ཏའི་བཤད་པའོ། །སློབ་དཔོན་ཆོས་མཆོག་གི་བཤད་པའི་ཁྱད་པར་ནི་རྒྱུ་ཁྱད་པར་མེད་པ་འགོག་པའི་ཚད་མར། 1$0000300ཡོན་ཏན་ཐམས་ཅད་ལ་ཁྱད་པར་མཐོང་བའི་ཕྱིར་དང༌། 1$0000270ཞེས་བྱ་བ་ནི་སྔ་མ་དང་མཐུན་ནོ། །འདི་ལ་སྐྱེས་བུ་ལ་ཁྱད་པར་མེད་ཀྱང་ཡོན་ཏན་ལ་ཁྱད་པར་མཐོང་བས་དེ་གཉིས་རྒྱུ་ ༼༣༦༩༽ མི་གཅིག་མོད། དེ་ལྟ་ན་ཡང་ཁྱད་པར་གྱི་རྒྱུ་དེ་གང་ཡིན་མི་ཤེས་པས་ན་བླུན་པ་དང་འཛངས་པ་ལ་སོགས་པའི་ཁྱད་པར་ལ་ཡོད་པར་རྗེས་དཔག་གིས་ངེས་ཀྱང༌།

ཆགས་པ་དང་བྲལ་བ་དང་ཐམས་ཅད་ཤེས་པ་ལ་སོགས་པ་དང༌། འབྲེལ་པར་ནི་འགལ་བར་འགྱུར་རོ་སྙམ་ན། 1$0000300ལེགས་པར་བྱ་བའི་བྱེ་བྲག་ལས་ཁྱད་པར་རྟོགས་པའི་ཕྱིར་ན། དེ་བཞིན་དུ་གཞན་དུ་ཡང་སྲིད་པའི་ཕྱིར་རོ་1$0000270ཞེས་བྱ་བ་སྟེ། རྒྱུ་ནི་གོམས་པ་ཡིན་ལ་དེ་ནི་འདོད་ཆགས་དང་བྲལ་བ་ཡང་སྲིད་པ་ཡིན་ཏེ། དེ་ལྟར་གོམས་པར་བྱེད་པ་ནི་མཐོང་བའི་ཕྱིར་རོ་ཞེས་བྱ་བའི་དོན་ཏོ། །འདི་ལ་ནི་བཤད་པ་སྔ་མ་ལྟར་ལེགས་སོ། 1$0000300།སྒྲ་མངོན་སུམ་པ་རྣམས་ལ་1$0000270ཞེས་བྱ་བ་འདི་ལ་སློབ་དཔོན་ཆོས་མཆོག་གི་བཤད་པ་ནི། 1$0000300དེའི་ཁྱད་པར་རྣམས་ནི་གཞན་ལ་ཡང་བྱ་བར་ནུས་པའི་ཕྱིར་རོ་1$0000270ཞེས་བྱ་བས་དེ་དང་གཞན་ཁྱད་པར་མེད་པར་མཐོང་བར་བརྗོད་པ་ཡིན་ནོ། །དེ་ལྟར་མཐོང་བ་འཁྲུལ་པ་ཡིན་པའི་ཕྱིར་ནི་ཁྱད་པར་མེད་པའི་སྒྲུབ་བྱེད་མ་ཡིན་ནོ་ཞེས་དོགས་ན། 1$0000300འཁྲུལ་པར་མི་འགྲུབ་བོ་1$0000270ཞེས་བྱ་བའོ། །དེ་ཉིད་གང་ལས་ཞེ་ན། 1$0000300གནོད་པར་བྱེད་པ་མེད་པས་1$0000270ཞེས་བྱ་བའོ། །ཐ་དད་པ་མེད་པར་མཐོང་བ་ཚད་མ་ཉིད་དུ་ངེས་པ་ལ་གནོད་པར་བྱེད་པ་ནི་གཉིས་ཏེ། འཁྲུལ་པ་ཉིད་དུ་ངེས་པར་བྱེད་པ་དང༌། འཁྲུལ་པ་ཉིད་དུ་རུང་བར་སྒྲུབ་པའོ། །དེ་གཉི་ག་སྒྲུབ་པའི་མངོན་སུམ་དང་རྗེས་སུ་དཔག་པ་ཡང་འདི་ལ་མེད་དོ། །གལ་ཏེ་འཁྲུལ་པར་ངེས་པ་ཉིད་དུ་སྒྲུབ་བྱེད་མེད་མོད། རུང་བ་ཉིད་དུ་སྒྲུབ་བྱེད་ནི་ཡོད་དེ། རྒྱུ་མཚན་མཐོང་བའི་ཕྱིར་རོ། །རྒྱུ་མཚན་ ༼༣༧༠༽ ཡང་དཔེར་ན་སྐྱེས་བུ་སེམས་ཀྱི་ཡོན་ཏན་ཡོད་པ་ལ། མེད་པར་འཁྲུལ་པའི་རྒྱུ་ལུས་འདྲ་བར་དམིགས་པ་ཡིན་པ་བཞིན་དུ་སྒྲའི་ཁྱད་པར་བལྟར་མི་རུང་བ་ཡོད་པ་ལ་མེད་པར་སྒྲོ་འདོགས་པའི་རྒྱུ་མཚན་ནི་བལྟར་རུང་ཁྱད་པར་མེད་པ་མཐོང་བ་ཡིན་ནོ་སྙམ་ན། ཁྱད་པར་བལྟར་མི་རུང་བ་ཡོད་པ་ལ། མེད་པར་འཁྲུལ་པའི་རྒྱུ་ནི་དེའི་བདག་ཉིད་ཀྱི་བལྟར་རུང་ཁྱད་པར་མེད་པ་ཡིན་པར་མི་འཐད་དེ་འགལ་བའི་ཕྱིར་རོ་ཞེས་བརྗོད་པ་ནི།

1$0000300སྒྲ་མངོན་སུམ་པ་རྣམས་ལ་མངོན་སུམ་མ་ཡིན་པའི་ངོ་བོ་མེད་པའི་ཕྱིར་རོ་1$0000270ཞེས་འཁྲུལ་པའི་རྒྱུ་མཚན་མེད་པ་ལ་གཏན་ཚིགས་སུ་བརྗོད་པའོ། །དེ་ལྟར་གནོད་བྱེད་བཀག་པ་ན་གནོད་པ་དང་བྲལ་བའི་མྱོང་བ་ནི་ཚད་མར་གྲུབ་པ་ཁྱད་པར་མེད་པ་ཉིད་བདེན་པ་ཡིན་ནོ་ཞེས་གནས་སོ་ཞེའོ། །འདི་ལ་བཤད་པའི་ཁྱད་པར་མི་སྲིད་པར་ཞེས་བྱ་བ་ལ་སོགས་པའི་རང་བཞིན་དང་འབྲས་བུ་དང༌། མི་དམིགས་པའི་རྟགས་འགོག་པ་ཡིན་ནོ་ཞེས་བྱ་བ་ལ་སོགས་པ་བྲམ་ཟེ་ཆེན་པོས་བརྗོད་པ་དང༌། སློབ་དཔོན་ཆོས་མཆོག་གིས་ཀྱང་གཞུང་འདིར་བདག་གིས་བཤད་པ་དང་མི་མཐུན་པར་རྗོད་པ་ཐམས་ཅད་ནི་འཁྲུལ་པ་ཡིན་པར་ཤེས་པར་བྱའོ། །དེ་ལྟར་འབྲེལ་པའི་ངོ་བོ་བསྒྲུབས་ནས་འབྲེལ་པའི་དབང་གིས་སྒྲུབ་པའི་གཏན་ཚིགས་གྲངས་ངེས་པར་གྲུབ་པ་ནི། 1$0000300དེའི་ཕྱིར་དེ་ཙམ་དང་འབྲེལ་པའི་1$0000270ཞེས་བྱ་བ་ལ་སོགས་པས་གཉིས་ཁོ་ན་ལ་ལྡོག་པ་ངེས་པ་ཡོད་པར་བསྟན་པ་དང༌། 1$0000300དེ་ལྟ་མིན་ན་1$0000270ཞེས་བྱ་བ་ལ་སོགས་པས་གཞན་ལ་རྗེས་སུ་འགྲོ་ལྡོག་ངེས་པ་བཀག་པ་སྟེ་སླའོ། །དགག་པའི་གཏན་ཚིགས་གྲངས་ངེས་པར་གྲུབ་པ་གསུམ་སྟེ། མི་མཐུན་པའི་གཞི་དངོས་པོར་མི་དགོས་ ༼༣༧༡༽ པ་འབྲེལ་པ་ཉིད་དགག་པ་ལ་ནུས་པ་ཡོད་པ་དང༌། འབྲེལ་པས་བསྒྲུབས་པའི་དགག་པ་གོ་བྱེད་གཉིས་ཁོ་ནར་ངེས་པ་དང༌། གཉི་ག་སྣང་བ་མི་དམིགས་པར་བསྡུ་བ་དྲན་པར་བྱ་བའོ། །དང་པོ་ནི1$0000300་མེད་ན་མི་འབྱུང་བ་དེ་ཉིད་དཔེ་དག་གིས་སྟོན་ཏོ་1$0000270ཞེས་བྱ་བ་ལ་སོགས་པའོ། །འདིའི་དོན་ནི་བསྒྲུབ་པའི་གཏན་ཚིགས་འབྲེལ་པ་ལ་ལྟོས་པ་ནི་ལོག་པར་རྟོགས་པའི་ཡུལ་ཉིད་མ་ཡིན་ནོ། །དེས་ན་དེ་ལ་དཔེར་འབྲེལ་པ་སྟོན་པའི་སྒོ་ནས་སྒྲུབ་པའི་རྟགས་འབྲེལ་པ་ལྟོས་པར་མ་བསྒྲུབས་པས་ཀྱང་དེ་ལྟར་གྲུབ་བོ། །དགག་པའི་གཏན་ཚིགས་ནི་དངོས་པོའི་དོན་མི་འཇོག་པས་འབྲེལ་པ་ལ་མི་ལྟོས་སོ་སྙམ་དུ་ལོག་པར་རྟོགས་པའི་རྒྱུ་མཚན་སྲིད་པ་ཡིན་ནོ། །དེས་ན་དགག་པ་འབྲེལ་པ་ལ་ལྟོས་པར་བསྒྲུབ་དགོས་ལ།

དེ་གྲུབ་པས་ཀྱང་རྒྱུ་དང་ཁྱབ་བྱེད་མི་དམིགས་པ་ཁོ་ན་དགག་པའི་དོན་དཔོག་པ་ལ་གཏན་ཚིགས་སུ་གྲུབ་ཅིང༌། གཉི་ག་སྣང་བ་མི་དམིགས་པས་ཁྱབ་པས། སྣང་བ་མི་དམིགས་པ་ཁོ་ན་དགག་པའི་རྟགས་སུ་གྲུབ་བོ། །དགག་པ་འབྲེལ་པ་ལ་ལྟོས་པར་ཡང་འདི་ལྟར་འགྲུབ་སྟེ། མི་དམིགས་པའི་གཏན་ཚིགས་ཀྱང་ཁྱབ་པ་གྲུབ་པ་ཁོ་ན་གོ་བྱེད་ཡིན་ལ། དེ་ཡང་དཔེ་ལ་བསྟན་པར་བྱ་བ་ཡིན་ནོ། །དཔེ་ཡང་འབྲེལ་པ་དྲན་པ་ལ་མཁོ་བ་ཡིན་ཏེ། དེ་ལྟ་མ་ཡིན་ན་དཔེ་བརྗོད་པ་ཁྱབ་པ་རྟོགས་པའི་ཡན་ལག་ཏུ་མི་འཐད་པའི་ཕྱིར་རོ། །གཞན་ཡང་དཔེ་ལ་འབྲེལ་པ་མི་སྟོན་ན་མི་མཐུན་པའི་གཞི་དངོས་པོར་གྲུབ་པ་ལ་མི་ལྟོས་པ་མི་འཐད་ལ། རྗེས་སུ་འགྲོ་ལྡོག་ཕན་ཚུན་སྡུད་པ་ཡང་མི་འཐད་དོ། །ཅི་ལྟར་ཞེ་ན། འབྲེལ་པ་སྟོན་པ་ལས་མ་རྟོགས་པར་དཔེ་གོ་བྱེད་ཀྱི་ཡན་ལག་ཡིན་ན། དེ་མ་གྲུབ་པས་རྟོགས་པའི་ཡན་ལག་མ་ ༼༣༧༢༽ གྲུབ་པར་འགྱུར་རོ། །འབྲེལ་པ་སྟོན་པ་ཙམ་ཡིན་ན་དེའི་ཚེ་རྟོགས་པའི་ཡན་ལག་ཏུ་འགྱུར་བའི་སྔོན་ངེས་པའི་འབྲེལ་པ་དྲན་པས་རྟོགས་པའི་ཡན་ལག་མ་ཚང་བ་མེད་པའི་ཕྱིར་རོ། །འོ་ན་མཐུན་པའི་དཔེ་ཡང་དངོས་པོར་གྲུབ་མི་དགོས་པར་འགྱུར་རོ་ཞེ་ན། མ་ཡིན་ཏེ། དེ་ནི་འབྲེལ་པ་གཏན་ལ་འབེབས་པའི་ཡུལ་ཡིན་པས་དེ་མ་གྲུབ་ན་འབྲེལ་པ་ཉིད་མི་འགྲུབ་བོ། །མི་མཐུན་པའི་དཔེ་ནི་འབྲེལ་པ་དྲན་པའི་ཡན་ལག་ཙམ་ཡིན་པས་དཔེ་ཉིད་དངོས་པོར་མ་གྲུབ་ཀྱང་བརྗོད་པ་ཙམ་ལས་འབྲེལ་པ་དྲན་ནོ། །དེ་ལྟ་ན་དཔེ་མེད་པའི་ལྡོག་པ་ཙམ་བརྗོད་པས་དྲན་ནོ་ཞེ་ན། འཇིག་རྟེན་དེ་འདྲ་བ་ཉིད་དྲན་པའི་ཡན་ལག་ཏུ་ཕལ་ཆེར་མཐོང་བའི་ཕྱིར་རོ། །མི་དམིགས་པ་ལ་ནི་མི་མཐུན་པའི་དཔེ་ཁོ་ན་འབྲེལ་པ་གཏན་ལ་འབེབས་པའི་ཡུལ་ཡིན་ལ། མཐུན་པའི་དཔེ་ནི་དེ་དྲན་པར་བྱེད་པ་ཙམ་ཡིན་པས་མཐུན་པའི་དཔེ་དངོས་པོར་གྱུར་པ་ལ་མི་ལྟོས་སོ། །ཞེས་བྱ་བ་ནི་ཁྱད་པར་རོ། །དགག་པའི་གཏན་ཚིགས་དཔེ་ལ་ལྟོས་པས་འབྲེལ་པ་ལ་ལྟོས་པར་བསྒྲུབས་ནས།

འབྲེལ་པའི་དབང་གིས་དགག་པ་གོ་བར་བྱེད་པ་གཉིས་ཁོ་ནར་སྒྲུབ་པ་ནི། 1$0000300དེའི་ཕྱིར་1$0000270ཞེས་བྱ་བ་ལ་སོགས་པའོ། །འདི་ལ་བརྒལ་བ་ནི་རང་བཞིན་མི་དམིགས་པ་འབྲེལ་པ་ལ་མ་ལྟོས་པར་དགག་པ་གོ་བར་བྱེད་དམ། འོན་ཏེ་འབྲེལ་པའི་དབང་གིས། དང་པོ་ལྟར་ན་གྲངས་ངེས་པ་ལ་གནོད་དེ། རང་བཞིན་མི་དམིགས་པ་ལྟར་འབྲེལ་པ་མི་ལྟོས་པ་དགག་པ་གོ་བར་བྱེད་པའི་རྟགས་གཞན་ཡང་སྲིད་པའི་ཕྱིར་རོ། །གཉིས་པ་ལྟར་ན་སྣང་བ་མི་དམིགས་པ་ཡང་རྒྱུ་དང་ཁྱབ་བྱེད་མི་དམིགས་པར་འདུས་པས་ ༼༣༧༣༽ གསུམ་པ་མི་འཐད་དོ། །དེ་བཞིན་དུ་འགལ་བ་དམིགས་པ་ལ་ཡང་དེ་ཉིད་གནས་སོ་ཞེ་ན། རང་བཞིན་མི་དམིགས་པ་ནི་འབྲེལ་པ་ལ་ལྟོས་པའི་ཕྱིར་ཉེས་པ་དང་པོ་མེད་དོ། །གཉིས་པ་ཡང་མེད་དེ། དོན་དམ་པར་སྣང་རུང་ཡོད་པ་ལ་དམིགས་པར་བྱ་བས་ཁྱབ་པས་ན་ཁྱབ་བྱེད་མེད་པ་ཁོ་ན་ཡིན་ཡང༌། ཡོད་པ་ཉིད་ཀྱི་དོན་བཀག་པ་ལ་མི་ལྟོས་པར་དམིགས་པར་བྱ་བའི་ཆོས་བཀག་པ་ཙམ་གྱིས་དགག་པའི་ཐ་སྙད་སྒྲུབ་པས། ཡོད་པའི་རང་བཞིན་དུ་གྱུར་པའི་རྒྱུ་དང་ཁྱབ་བྱེད་བཀག་པ་ལས་གཞན་དུ་གྲུབ་བོ། །རང་བཞིན་མི་དམིགས་པ་ལས་བཟློག་པ་དམིགས་པར་བྱ་བ་ཙམ་ནི་ཡོད་པའི་རང་བཞིན་མ་ཡིན་ཏེ། ཟླ་བ་གཉིས་ལ་སོགས་པར་མེད་པ་ལ་ཡང་མི་སྲིད་པའི་ཕྱིར་རོ། །རྣམ་པ་གཅིག་ཏུ་ན་དེ་འདྲ་བའི་མེད་པ་ནི་ལྐོག་ཏུ་མ་གྱུར་པས་མངོན་སུམ་གྱིས་ངེས་པར་བྱ་བ་ཡིན་ལ། རྒྱུ་དང་ཁྱབ་བྱེད་བཀག་པ་ནི་ལྐོག་ཏུ་གྱུར་པའི་དགག་པ་སྒྲུབ་པ་ཡིན་པས། དེ་གཉིས་དང་རང་བཞིན་མི་དམིགས་པ་ཐ་དད་པར་གྲུབ་བོ། །དེ་ལྟ་མོད་ཀྱི་དེ་གཉིས་ཀྱང་སྣང་བ་མི་དམིགས་པ་ཙམ་དུ་ངེས་པ་ལ་ལྟོས་ནས་དགག་པར་འགྲུབ་པས་གཏན་ཚིགས་གཞན་དུ་མི་ཐལ་ལོ། །འགལ་བ་དམིགས་པ་ཡང་འབྲེལ་པ་ལ་ལྟོས་ནས་གོ་བར་བྱེད་པ་ཡིན་ཏེ། རང་བཞིན་མི་དམིགས་པ་བཞིན་ནོ། །འདི་ལྟར་ལྷན་ཅིག་མི་གནས་པའི་འགལ་བ་ནི་དགག་བྱའི་རྒྱུ་ཟློག་པས་མེད་པའི་གོ་བྱེད་ཡིན་པས་འབྲེལ་པ་ལ་ལྟོས་པར་གསལ་ལོ། །འོ་ན་གང་དམིགས་པས་དེ་དང་འགལ་བའི་རྒྱུ་ཉིད་དགག་པར་བྱ་བ་དེར་ཇི་ལྟར་འབྲེལ་པ་ལ་ལྟོས་ཏེ།

དཔེར་ན་འབྲས་བུ་འགལ་བ་དམིགས་པ་ལྟ་བུའོ། །དེར་ནི་དགག་བྱའི་འབྲེལ་པ་ཅན་བཀག་པས་དགག་ ༼༣༧༤༽ བྱ་མེད་པར་གོ་བ་མ་ཡིན་ཏེ། འབྲས་བུ་བཀག་པས་འགོག་པའི་ཕྱིར་དང༌། འབྲས་བུ་ཡང་འབྲེལ་པའི་ཡུལ་མ་ཡིན་པའི་ཕྱིར་རོ་ཞེ་ན། དེར་ཡང་མེ་ཡོད་པ་ཉིད། གྲང་རེག་སྐྱེད་པར་ནུས་པའི་སྐད་ཅིག་གི་རང་བཞིན་དུ་གྱུར་པའི་རྒྱུ་མ་ཚང་བའི་ངོ་བོ་ཉིད་ཡིན་ཏེ། གྲང་རེག་གི་ནུས་པ་སྐྱེད་པའི་རྒྱུ་ཚང་བ་དང་མེ་ཡོད་པ་ནི་ཕན་ཚུན་རྣམ་པར་གཅོད་པའི་ངོ་བོ་ཡིན་པའི་ཕྱིར་རོ། །དེས་ན་མེ་དང་ལྡན་པར་ངེས་པའི་ཚད་མ་ཉིད་ཀྱིས་གྲང་རེག་གི་ནུས་པའི་རྒྱུ་ཚང་བ་བཀག་པའི་ཕྱིར་ན། དེ་ལ་ཡང་རྒྱུ་མི་དམིགས་པ་གཞན་དགོས་པ་ཐུག་པ་མེད་པར་མི་ཐལ་ཏེ། དེ་ནི་མངོན་སུམ་གྱི་ཚད་མ་ཡིན་པའི་ཕྱིར་རོ། །དེ་ལྟ་ན་ཡང་རང་བཞིན་འགལ་བས་གྲང་རེག་དགག་པར་བྱ་བ་ལ་ནི་མེ་ཡོད་པར་རྟོགས་པས་དགག་བྱའི་རྒྱུ་བཀག་པ་རྗེས་དཔག་གིས་རྟོགས་ལ། འབྲས་བུ་འགལ་བ་དམིགས་པར་ནི། དགག་བྱ་ནུས་པའི་སྐྱེད་བྱེད་མ་ཚང་བ་ཉིད་མངོན་སུམ་གྱིས་གྲུབ་པས་དགག་བྱའི་རྒྱུ་མེད་པར་རྗེས་དཔག་པ་ལ་མི་ལྟོས་པར་ཟད་ཀྱི། འབྲེལ་པ་ལ་མི་ལྟོས་པ་ནི་མ་ཡིན་ནོ། །དེ་ལྟར་ན་ལྷན་ཅིག་མི་གནས་པའི་འགལ་བ་དམིགས་པ་ནི་རྒྱུ་མི་དམིགས་པར་འདུ་བ་ཡིན་ནོ། །ཕན་ཚུན་སྤངས་པའི་འགལ་བ་ནི་ཁྱབ་བྱེད་མེད་པར་འདུའོ། །དེ་ཡང་གཉིས་ཏེ། དངོས་འགལ་དམིགས་པ་དང༌། བརྒྱུད་འགལ་དམིགས་པའོ། །དང་པོ་ནི་གཅིག་གྲུབ་ཉིད་གཞན་བཀག་པ་ཡིན་པས། གཏན་ཚིགས་དང་བསྒྲུབ་བྱར་མི་སྲིད་དོ། །གཉིས་པ་ལ་ཡང་གཉིས་ཏེ། འགལ་བས་ཁྱབ་པ་ལ་སོགས་པ་དམིགས་པ་དང༌། ཁྱབ་པར་བྱེད་པ་ལ་སོགས་པ་དང་འགལ་བ་དམིགས་པའོ། །སྔ་མ་ནི་དེ་དམིགས་པས་རང་གི་ཁྱབ་བྱེད་དང་རྒྱུ་བཀག་ ༼༣༧༥༽ པའི་ཤུགས་ཀྱིས། དེ་ལ་འགལ་ཟླ་གཞན་གྱི་བདག་ཉིད་རྣམ་པར་གཅོད་པར་འགྱུར་བས། རང་བཞིན་དང་འབྲས་བུ་ཁོ་ན་ཡིན་པའི་ཕྱིར་དགག་པའི་རྟགས་མ་ཡིན་ནོ། །གཉིས་པ་ནི་མཚོ་ཆེན་པོའི་སྟེང་ན་སྣང་བ་འདི་ནི་དུ་བའི་རང་བཞིན་མ་ཡིན་ཏེ།

དེའི་གཞི་མེ་དང་ལྡན་པ་མ་ཡིན་པའི་ཕྱིར་ཞེས་བྱ་བའི་རྒྱུ་འགལ་བ་དམིགས་པ་དང༌། སྒྲ་ནི་རྟག་པ་མ་ཡིན་ཏེ་བྱས་པའི་ཕྱིར་རོ་ཞེས་བྱ་བ་ལྟ་བུ་ཁྱབ་བྱེད་འགལ་བ་དམིགས་པ་ཡིན་ལ། དེ་ཡང་རྒྱུ་དང་ཁྱབ་བྱེད་བཀག་པས་གོ་བྱེད་ཡིན་པས་དེ་གཉིས་ཁོ་ནར་འདུའོ། །འོ་ན་འགལ་བའི་འབྲས་བུ་དམིགས་པ་གོ་བྱེད་དུ་འདི་ཉིད་དུ་བཤད་པ་དང༌། རིགས་ཐིགས་སུ་འགལ་བས་ཁྱབ་པ་དམིགས་པ་དགག་པ་གོ་བྱེད་དུ་བཤད་པ་ཇི་ལྟར་ཞེ་ན། འདིར་བཤད་པའི་འགལ་བའི་འབྲས་བུ་དམིགས་པ་ནི། ལྷན་ཅིག་མི་གནས་པའི་འགལ་བ་ལ་ལྟོས་པ་ཡིན་ནོ། །དེ་ལ་ནི་འབྲས་བུས་བཞག་པའི་འགལ་ཟླ་དེ་གྲུབ་པ་ཉིད་ནི། དགག་བྱ་རྣམ་པར་གཅད་པ་མ་ཡིན་ཏེ། འོན་ཀྱང་དེ་གྲུབ་པས་དགག་བྱའི་རྒྱུ་མེད་པར་འགྲུབ་པ་ལ་ལྟོས་ནས་དགག་པ་གོ་བར་བྱེད་པས་རྒྱུ་མི་དམིགས་པར་འདུས་ཏེ། སྔར་བཤད་མ་ཐག་པ་བཞིན་ནོ། །རིགས་ཐིགས་ཀྱི་འགལ་བས་ཁྱབ་པ་ནི། ཕན་ཚུན་སྤངས་པའི་འགལ་བས་ཁྱབ་པ་ཡིན་ཡང༌། ཐལ་འགྱུར་དུ་བཀོད་པས་བཟློག་པ་ཁྱབ་བྱེད་འགལ་བ་ཉིད་རྟགས་སུ་འདོད་པ་ཡིན་ཏེ། ཐལ་འགྱུར་ནི་རང་རྒྱུད་ཀྱི་མཐར་ཐུག་པའི་ཕྱིར་རོ། །དེས་ན་འགལ་བ་དགག་པ་གོ་བྱེད་དུ་གྲུབ་པ་ནི། འབྲེལ་པ་ལ་ལྟོས་པར་ངེས་སོ། །འོ་ན་འབྲས་བུ་མི་དམིགས་པ་ཇི་ལྟར་འབྲེལ་པ་ལྟོས་ནས་ ༼༣༧༦༽ དགག་པ་གོ་བར་བྱེད་དེ། རྒྱུ་དང་ཁྱབ་བྱེད་མེད་པ་ནི་མ་ཡིན་པའི་ཕྱིར་རོ་ཞེ་ན། འབྲས་བུ་མི་དམིགས་པ་ནི་ཐ་སྙད་ཙམ་སྒྲུབ་པས་རང་བཞིན་མི་དམིགས་པར་འདུའོ། །རང་བཞིན་མི་དམིགས་པ་ཡང་སྔར་བརྗོད་པ་ལྟར། ཁྱབ་བྱེད་མེད་པར་འདུ་བ་དང༌། ཡང་ན་ནི་དགག་པ་གོ་བར་བྱེད་པ་མ་ཡིན་ཏེ། རང་བཞིན་མི་དམིགས་པ་ནི་རང་བཞིན་གྱི་གཏན་ཚིགས་སུ་འདུ་བའི་ཕྱིར་རོ། །འབྲས་བུ་མི་དམིགས་པ་ཐ་སྙད་ཙམ་སྒྲུབ་པ་ཡང་ཇི་ལྟར་ཞེ་ན། སྣང་བའི་ཆ་ན་དུ་བ་མེད་པ་ལས། དུ་བ་དེར་ཡོད་པ་སྐྱེད་པའི་རྒྱུ་ནུས་པ་ཐོགས་པ་མེད་པ་འགོག་པའམ། དུ་བ་ཙམ་སྐྱེད་པའི་རྒྱུ་ནུས་པ་ཐོགས་མེད་མེད་པར་དཔོག

དང་པོ་ལྟར་ན་དུ་བ་མེད་པ་ཁོ་ནས་དེ་སྐྱེད་པའི་རྒྱུ་ནུས་པ་ཐོགས་མེད་ཡོད་པར་དོགས་པ་ལ་གནོད་པའི་ཕྱིར་ཐ་སྙད་ཙམ་སྒྲུབ་པ་ཡིན་ནོ། །དེར་དུ་བ་སྐྱེད་པའི་རྒྱུ་གང་དུ་ཡང་མི་སྲིད་པར་དོན་གྱིས་ངེས་པ་ན། ཕྱོགས་ཁྱད་པར་ཅན་ན་མེད་པར་ཡང་རྟོགས་པ་ཉིད་དེ། གང་དུ་ཡང་མི་སྲིད་པར་ངེས་པ་ན། འགའ་ཞིག་ན་ཡོད་པར་དོགས་པ་འགལ་བའི་ཕྱིར་རོ། །ཡོད་པ་ཐམས་ཅད་སྐད་ཅིག་མར་ངེས་པ་ན། སྒྲ་སྐད་ཅིག་མར་ངེས་པ་ནི་ནང་དུ་འདུ་བ་ཡང་མ་ཡིན་ཏེ། ཡོད་པ་དང་སྒྲ་ཆོས་ཐ་དད་པས་ཡོད་པའི་ཁྱད་པར་སྐད་ཅིག་ཉིད་མ་ཡིན་པར་དོགས་པ་ལ་གནོད་ཀྱང༌། སྒྲ་སྐད་ཅིག་མ་ཡིན་པར་དོགས་པ་མི་སེལ་བའི་ཕྱིར་རོ། །འོན་ཀྱང་རྣམ་པར་རྟོག་པ་གཉིས་པ་ལྟར་ན། འབྲས་བུ་མི་དམིགས་པས་མེད་པའི་དོན་གྲུབ་བོ་སྙམ་ན། སྣང་བའི་ཆ་ན་དུ་བ་མེད་ཀྱང༌། ཁང་པ་དེ་ན་དུ་བ་ཙམ་སྐྱེད་པའི་ནུས་པ་ཐོགས་མེད་ཡོད་པ་ཅི་འགལ་ཏེ། དེར་དུ་བའི་རྒྱུ་ནུས་པ་ཐོགས་མེད་ཀྱི་འབྲས་བུ་ནི་ ༼༣༧༧༽ སྣང་བའི་ཆར་ཡོད་པས་མ་ཁྱབ་སྟེ། འབྲས་བུ་མི་སྣང་བའི་ཆ་ན་ཡོད་སྲིད་པ་ལ་གནོད་པའི་ཚད་མ་མེད་པའི་ཕྱིར་རོ། །དེའི་ཕྱིར་སློབ་དཔོན་ཆོས་མཆོག་གིས་རྩིག་པས་ཀུན་ནས་བསྐོར་བའི་ཁྱིམ་གྱི་དང་ར་ན་མེ་ཡོད་ན། དེའི་འབྲས་བུ་དུ་བ་ཡང་སྣང་བའི་ཆ་ཁོ་ནར་སྐྱེ་བས། དེ་མ་དམིགས་པས་རྒྱུ་མེད་པ་ཉིད་གོ་བར་བཤད་པ་ནི་འཁྲུལ་པར་གསལ་ལོ། །དེ་འདྲ་བ་རྒྱུར་བལྟར་མི་རུང་བའི་འབྲས་བུ་ཡང༌། བལྟར་རུང་བར་ངེས་མི་ནུས་པས་ན། སྣང་བའི་ཆར་དུ་བ་བཀག་པས་མི་སྣང་བའི་ཆར་མེ་མེད་པར་དཔོག་པ་ནི་མ་ངེས་པར་འགྱུར་རོ། །སྔར་བཤད་པའི་འཁྲུལ་པ་མེད་པར་རྟགས་སུ་སྟོན་ན་ཡང་དོན་གྲུབ་པས་ཐ་སྙད་ཙམ་བསྒྲུབ་བྱར་གསལ་ལོ། །དེས་ན་དགག་པ་གོ་བར་བྱེད་པ་ཐམས་ཅད་ཀྱང་འབྲེལ་པ་ལྟོས་པས་རྣམ་པ་གཉིས་ཁོ་ནར་ངེས་སོ་ཞེས་གནས་སོ། །དེ་གཉི་ག་སྣང་བ་མི་དམིགས་པར་བསྡུ་བ་ཉིད་དྲན་པར་བྱ་བའི་ཕྱིར་གསུངས་པ་ནི།

1$0000300དམིགས་པར་ནི། རིགས་ལྡན་དེ་མི་དམིགས་པ་ཡང༌། 1$0000270ཞེས་བྱ་བའོ། །དེས་ན་དགག་པ་སྒྲུབ་པ་ནི་སྣང་བ་མི་དམིགས་པ་ཁོ་ནར་ངེས་སོ། །དེའི་ཕྱིར་གཏན་ཚིགས་ཀྱི་གྲངས་དང༌། མཚན་ཉིད་ངེས་པའི་སྒྲུབ་བྱེད་འབྲེལ་པ་བསྒྲུབས་པས་དབྱེ་བ་ངེས་པར་བསྒྲུབས་པ་ཡིན་ནོ། །རང་གི་དོན་གྱི་རྗེས་སུ་དཔག་པའི་ལེའུ་བཤད་ཟིན་ཏོ།། །། 

༼༣༧༨༽ གཞན་གྱི་དོན་གྱི་རྗེས་སུ་དཔག་པའི་སྤྱིའི་མཚན་ཉིད་སྟོན་པ་ནི། གཞན་དོན་རྗེས་སུ་དཔག་པ་ནི། །རང་གིས་མཐོང་དོན་རབ་གསལ་བྱེད། །ཅེས་བྱའོ། །དེ་ལ་རྐང་པ་སྔ་མས་ནི་མཚོན་བྱ་བརྗོད་པ་ཡིན་ལ། ཕྱི་མས་ནི་དེ་རྣམ་པར་འཇོག་པའི་རྒྱུ་མཚན་ཉིད་དངོས་སུ་རྗོད་པའོ། །མཚན་ཉིད་ཀྱི་ཚིག་འདིས་རྗེས་སུ་དཔག་པ་མ་ཡིན་པ་ལས་ཐ་དད་པའི་མཚན་ཉིད་ཡོངས་སུ་དག་པར་ཇི་ལྟར་བརྗོད་ཅེ་ན། སློབ་དཔོན་རྒྱན་མཛད་པ་ན་རེ་ནི། 1$0000300རང་གིས་མཐོང་བ་1$0000270ཞེས་བྱ་བས་ནི་རྒོལ་བ་དང་ཕྱིར་རྒོལ་བས་རྟོགས་པར་བསྟན་ཏོ། 1$0000300།དོན་1$0000270ཅེས་བྱ་བས་ནི་དངོས་པོ་ལ་གནས་པའོ། 1$0000300།གསལ་བ་1$0000270ཞེས་བྱ་བས་ནི་རྣམ་པར་རིག་བྱེད་ཀྱི་རང་བཞིན་ནོ། 1$0000300།རབ་1$0000270ཀྱི་སྒྲས་ནི་གསལ་བྱ་ཡིད་ཆེས་པའི་ཡུལ་རྗོད་པ་བསྟན་པས། རྟགས་རྗོད་པ་ཉིད་དུའོ། །དེ་ལྟར་ན་གཉི་གའི་རྟོགས་པའི་ཡུལ་དུ་གྲུབ་པ། དངོས་པོའི་ཇི་ལྟ་བ་བཞིན་གནས་པའི། ཚུལ་གསུམ་པ་རྗོད་པའི་སྒྲ་དང་ཡི་གེ་དག་ནི་འདིའི་མཚན་ཉིད་དུ་བསྟན་པས། རྟགས་ལྟར་སྣང་བ་དང་དམ་བཅའ་བ་རྗོད་པ་ལ་སོགས་པ་རྣམ་པར་རྗོད་པ་ཡིན་ནོ་ཞེས་ཟེར་རོ། །འདི་ལ་ཉེས་པ་གཉིས་ཏེ། རབ་གསལ་གྱི་ཚིག་ཧ་ཅང་ཁྱབ་པ་གཅོད་པ་ལ་མི་དགོས་པ་དང༌། མི་ནུས་པའོ། །དང་པོ་ནི་བསྒྲུབ་བྱ་ནི་གཉི་ག་ལ་མ་ ༼༣༧༩༽ གྲུབ་པས་རང་གིས་མཐོང་བ་ཉིད་ཀྱིས་བཅད་ཟིན་པའི་ཕྱིར་རོ། །གཉིས་པ་ནི་རྒོལ་བ་དང་ཕྱིར་རྒོལ་བ་གཉི་གའི་བློའི་ཡུལ་དུ་སོང་བའི་དོན་ཡང་དག་པའི་གཏན་ཚིགས་དང་བསྒྲུབ་བྱ་གཉི་ག་མ་ཡིན་པ་རྗོད་པ་ཡང༌། རང་གིས་མཐོང་བ་དང་རབ་གསལ་དང༌། དོན་གྱི་ཚིག་གང་གིས་ཀྱང་མ་བཅད་པས་སྒྲུབ་བྱེད་དུ་ཐལ་བའི་ཕྱིར་རོ། །སློབ་དཔོན་ཆོས་མཆོག་ལྟར་ན་རྒོལ་བ་རང་ཉིད་ཀྱིས་མཐོང་བའི་དོན་སྟོན་པ་མཚན་ཉིད་དུ་བྱེད་པ་ལ་ཡང༌། དམ་བཅའ་བ་བརྗོད་པ་ལ་ཧ་ཅང་ཁྱབ་པ་དང༌། གཏན་ཚིགས་ལྟར་སྣང་བ་བརྗོད་པ་ལ་ཧ་ཅང་ཁྱབ་པས་མཚན་ཉིད་ཀྱི་ངག་ཏུ་མི་རུང་བ་དང༌།

དེ་ལྟར་འདོད་པ་ཡང་མི་འཐད་པའོ། །དང་པོ་ནི་དམ་བཅའ་བ་བརྗོད་པ་ཡང་རྒོལ་བས་མཐོང་བའི་དོན་གསལ་བར་བྱེད་པ་ཡིན་པའི་ཕྱིར་རོ། །དེ་འོག་ནས་འགོག་པས་སྐྱོན་མེད་དོ་ཞེས་ཟེར་བ་ཡང་མི་བདེན་ཏེ་བཀག་པ་ལ་ཁྱབ་པའི་ཕྱིར་མཚན་ཉིད་དུ་མི་རུང་སྟེ། མ་བཀག་པ་ལ་ཁྱབ་པས་ནི་ཧ་ཅང་ཁྱབ་པར་མི་འགྱུར་བའི་ཕྱིར་རོ། །གཉིས་པ་ནི་རང་གིས་མཐོང་བ་ཡིན་ཡང་ཕྱིར་རྒོལ་གྱིས་མ་མཐོང་བ་སྒྲུབ་བྱེད་མ་ཡིན་པས་དེ་ལ་ཧ་ཅང་ཁྱབ་པའི་ཕྱིར་རོ། །གསུམ་པ་ནི་གལ་ཏེ་འདི་མཚན་ཉིད་མ་ཡིན་པ་ཁོ་ན་སྟེ། དེས་ན་ཧ་ཅང་ཁྱབ་པ་ཉེས་པ་མ་ཡིན་ནོ་ཞེས་རྟོག་ན། འོ་ན་མཚན་ཉིད་རྗོད་པ་གང་ཡིན་སོམས་ཤིག གཞན་ཡང་རང་ཉིད་ཀྱིས་རབ་གསལ་བྱེད་ཅེས་བྱ་བ་རྗོད་པ་ཙམ་ལ་བྱས་ན་མ་ཁྱབ་པར་འཆད་པ་ཡང་འགལ་ཏེ། ཧ་ཅང་ཁྱབ་པ་དང་འདྲ་བར་མ་ཁྱབ་པ་ཡང་མཚན་ཉིད་མ་ཡིན་ན་སྐྱོན་མ་ཡིན་པའི་ཕྱིར་རོ། །རྗོད་པ་ཙམ་ལ་འདོད་ན་མ་ཁྱབ་པར་འཆད་པ་ནི་རིགས་པ་ཡང་མ་ཡིན་ཏེ། རིགས་ཐིགས་སུ་རྗོད་པ་ལ་མཚན་ ༼༣༨༠༽ ཉིད་དུ་བྱས་པའི་ཕྱིར་དང༌། རྗོད་པ་ཡང་སྐབས་ལ་སོགས་པ་ལ་ལྟོས་ནས། ཚུལ་གསུམ་པའི་ཡུལ་ཅན་ཡིན་པའི་ཕྱིར་རོ། །དེ་ལྟ་མ་ཡིན་ན་སྐབས་ལ་སོགས་པས་རྟོགས་པར་བྱ་བ་ངག་གི་དོན་དུ་བཤད་པ་འགལ་བའི་ཕྱིར་རོ། །དེས་ན་འདིར་བདག་ཅག་འདི་ལྟར་འཆད་དོ། །གསལ་བྱེད་ཅེས་བྱ་བ་དང༌། དེ་ཉིད་ལ་རབ་ཀྱི་ཚིག་ཁྱད་པར་དུ་བཀོད་པ་དང༌། དོན་ཅེས་བྱ་བ་དང༌། རང་གིས་མཐོང་བ་ཅེས་བྱ་བ་བཞིས་ནི། རང་གི་ངོ་བོའི་ཁྱད་པར་དང༌། བྱེད་པའི་ཁྱད་པར་དང༌། ཡུལ་གྱི་ཁྱད་པར་དང༌། རྒྱུའི་ཁྱད་པར་རྣམ་པ་བཞི་རིམ་པ་བཞིན་བསྟན་ཏོ། །དེ་ལ་གསལ་བྱེད་ཅེས་བྱ་བས་ནི་རང་གི་ངོ་བོའི་ཁྱད་པར་བརྗོད་དེ། ལུས་དང་ངག་གི་རྣམ་པར་རིག་བྱེད་དག་ཁོ་ན་དོན་དང་ལྡན་པས་དོན་གསལ་བར་བྱེད་པ་ཡིན་པའི་ཕྱིར་རོ། །དེ་ཁོ་ན་དོན་དང་ལྡན་པ་ཡང་བཏགས་པའི་དབང་གིས་ཏེ། དོན་ཉེ་བར་གནས་པ་མེད་བཞིན་དུ་ཁྱད་པར་ཅན་གྱི་དོན་གསལ་བར་གོ་བར་བྱེད་པའི་ཕྱིར་རོ། །ལག་བརྡ་ལ་སོགས་པ་ནི་དེ་ལྟ་མ་ཡིན་པས་ན་གསལ་བྱེད་མ་ཡིན་གྱི།

རྟོགས་པའི་རྐྱེན་ཙམ་དུ་ཟད་དོ། །རབ་ཀྱི་ཚིག་ཀྱིས་ནི་བྱེད་པའི་ཁྱད་པར་བསྟན་ཏེ། དོན་ལ་རྨོངས་པ་སེལ་བར་བྱེད་པའི་ངག་ཁོ་ན་རབ་ཏུ་གསལ་བར་བྱེད་པ་ཡིན་པའི་ཕྱིར་རོ། །དོན་ལ་དྲན་པར་བྱེད་པ་ཙམ་ནི་མ་ཡིན་ཏེ། དེའི་ཕྱིར་དོན་གྱིས་དོན་རྟོགས་ཕྱིར་དོན་ལ། །ཕྱོགས་དང་གཏན་ཚིགས་བརྗོད་ནུས་མེད། །དེས་ན་དེ་དག་རང་ཉིད་ལས། །སྒྲུབ་པར་བྱེད་པར་གནས་མ་ཡིན། །བསྒྲུབ་བྱ་བརྗོད་ཕྱིར་ཕྱོགས་ཀྱི་ངག །བརྒྱུད་པ་ཡིས་ཀྱང་ནུས་མ་ ༼༣༨༡༽ ཡིན། །གཏན་ཚིགས་བརྗོད་པ་རང་ཉིད་ལ། །ནུས་པ་མེད་ཀྱང་ནུས་སྟོན་བྱེད། །ཅེས་བཤད་པ་ཡིན་ནོ། །བརྒྱུད་ནས་རྨོངས་པ་གཅོད་པར་ནུས་པ་ཡང་གཏན་ཚིགས་ཀྱི་ཚིག་ཁོ་ན་ཡིན་པས། དེ་ཉིད་རབ་ཏུ་གསལ་བར་བྱེད་པ་ཞེས་བྱ་བའོ། །དེ་འདྲ་བའི་ནུས་པ་ཅན་དེ་ཡང་དངོས་པོ་རྗོད་པར་བྱེད་པ་ཡིན་གྱི། བརྟགས་པ་ཙམ་རྗོད་པར་བྱེད་པ་ནི་མ་ཡིན་ནོ་ཞེས་བསྟན་པའི་ཕྱིར། ཡུལ་གྱི་ཁྱད་པར་དོན་ཅེས་སྨྲོས་སོ། །དེ་ཡང་རྒོལ་བའི་ཚད་མས་ཡུལ་དུ་བྱས་པའི་དོན་ཁོ་ན་ལ་ཚད་མའི་དབང་གིས་ཞུགས་པའི་ངག་ཡིན་ནོ་ཞེས་བསྟན་པའི་དོན་དུ། རང་གིས་མཐོང་བ་ཞེས་སྨྲོས་སོ། །འདི་ནི་ངག་གི་ཡུལ་དུ་བརྗོད་བྱའི་ཁྱད་པར་དུ་བསྟན་ཀྱང༌། དོན་དམ་པར་རྒོལ་བའི་ཚད་མ་འཕེན་ལ། དེ་ཡང་ངག་གི་རྒྱུ་ཡིན་པས་རྒྱུའི་ཁྱད་པར་རོ། །དེ་ལྟར་ཁྱད་པར་བཞི་པོ་དེ་ལས་སྔ་མ་གཉིས་ནི་རིགས་མི་མཐུན་པ་རྣམ་པར་གཅོད་པར་བྱེད་པས་མཚན་ཉིད་དངོས་ཡིན་ལ། ཕྱི་མ་གཉིས་ནི་ཁྱད་པར་གཉིས་པ་ཉིད་ལ་ལོག་པར་རྟོགས་པ་སེལ་བའི་ཡན་ལག་ཡིན་པས་མཚན་ཉིད་གསལ་བར་བྱེད་པ་ཡིན་པར་ཟད་དོ། །དངོས་པོས་ནི་རྗོད་བྱེད་མ་ཡིན་པ་མཐའ་དག་བཅད་དོ། །གཉིས་པ་ནི་དོན་ངེས་པར་བྱེད་པ་མ་ཡིན་པའི་རྗོད་བྱེད་བཅས་པས་དམ་བཅའ་བ་རྗོད་པ་ལ་སོགས་པ་དངོས་པོ་ལ་མ་གྲུབ་པ་དང༌། བློ་ལ་མ་གྲུབ་པའི་དོན་བརྗོད་པ་ཀུན་བཅད་དོ། །དོན་དེ་ཉིད་རྣམ་པར་འགྲེལ་པ་ན1$0000300ི་ཇི་ལྟར་1$0000270ནས1$0000300་རྗེས་སུ་དཔག་པ་སྟེ་1$0000270ཞེས་བྱ་བའི་བར་རོ། །དེ་ལ་གསལ་བྱེད་ཅེས་བྱ་བའི་དོན་ཉིད་རྗོད་པ་ནི་1$0000300སྟོན་པར་བྱེད་པ་1$0000270ཞེས་བྱ་བའོ། །རབ་གསལ་གྱི་དོན་བརྗོད་པ་ནི་1$0000300ཚུལ་གསུམ་

༼༣༨༢༽ 1$00002701$0000300པའི་རྟགས་སྟོན་པ་1$0000270ཞེས་བྱ་བའོ། །རང་གིས་མཐོང་བ་དང་དོན་ཅེས་བྱ་བའི་བཤད་པ་ནི་རང་ཉིད་ནས་1$0000300འདོད་པས་1$0000270ཀྱི་བར་རོ། །དེ་ནི་མཚན་ཉིད་དོ། །སྒྲའི་དོན་བཤད་པའི་ཕྱིར་1$0000300རྒྱུ་ལས་འབྲས་བུ་བཏགས་པའི་ཕྱིར་རོ་1$0000270ཞེས་བྱ་བའོ། །འདིས་ཉེ་བར་འདོགས་པའི་རྒྱུ་བརྗོད་པས་དགོས་པ་ཡང་དོན་གྱིས་བསྟན་ཏོ། །དེ་ལ་རྒྱུ་ནི་འབྲེལ་པའི་ཁྱད་པར་ཏེ། ངག་ནི་ངག་གི་དོན་ངེས་པ་ཙམ་རྗེས་སུ་དཔག་པའི་རྒྱུ་མ་ཚང་བ་མེད་པ་ཡིན་པས་ཁྱད་པར་ཅན་གྱི་རྒྱུ་ཡིན་ལ། དེ་རྒྱུ་མཚན་དུ་བཟུང་ནས་དེར་འདོགས་པ་ཡིན་ནོ། །དགོས་པ་ནི་ངག་ལས་བྱུང་བའི་ཚད་མ་ནི་ལྐོག་ཏུ་གྱུར་པའི་གཞལ་བྱ་ལ་འཇུག་ལ། དེ་ཡང་སྒྲ་ལས་བྱུང་བའི་ཚད་མ་ཡིན་པར་ལོག་པར་རྟོགས་པ་དགག་པའི་དོན་དུ་སྟེ། ངག་ལ་རྗེས་དཔག་དུ་བཏགས་པས་དེ་ནི་རྗེས་སུ་དཔག་པའི་ཚད་མའི་རྒྱུ་མཚན་དུ་གོ་བར་འགྱུར་བའི་ཕྱིར་རོ། །དེའི་ཕྱིར་རྗེས་དཔག་གི་རྒྱུར་གྱུར་པའི་ངག་ལ་རྗེས་དཔག་ཏུ་རྗོད་ན་མངོན་སུམ་གྱི་རྒྱུར་གྱུར་པའི་ངག་ལ་མངོན་སུམ་དུ་ཅི་སྟེ་མི་རྗོད་ཅེས་ཀྱང་བརྩད་པར་མི་བྱ་སྟེ། མི་འདྲ་བའི་ཕྱིར་རོ། །མིང་ནི་གཉིས་ཏེ་མཚན་ཉིད་པ་དང༌། བཏགས་པ་བའོ། །དང་པོ་ནི་མཚན་ཉིད་མེད་པ་ཉིད་ཀྱིས་མི་འཐད་དོ། །གཉིས་པ་ཡང་རྒྱུ་མཚན་དང་དགོས་པ་ལ་ལྟོས་པ་ཡིན་ན། མངོན་སུམ་སྐྱེས་པའི་སྒྲ་ལ་དེར་བཏགས་པ་ནི་གཉི་ག་ཡང་མེད་དོ། །འདི་ལྟར་ངག་གི་དོན་ངེས་པ་ཙམ་ནི་མངོན་སུམ་གྱི་རྒྱུ་མ་ཚང་བ་མེད་པ་མ་ཡིན་ཏེ། དངོས་པོ་ཉེ་བ་ལ་ལྟོས་པའི་ཕྱིར་རོ། །རྗེས་སུ་དཔག་པ་བརྒྱུད་ ༼༣༨༣༽ ནས་དངོས་པོ་ལས་འོངས་ཀྱང་ངག་གི་དོན་ངེས་པ་ཙམ་དངོས་ཀྱི་རྒྱུ་མ་ཚང་བ་མེད་པ་ཡིན་པས། ངག་ལ་དེར་གདགས་པའི་རྒྱུ་མཚན་ཡོད་དོ། །དེས་ན། ཇི་ལྟར་ཚིག་ལས་མཐོང་བའི། །འབྲེལ་པ་དྲན་པར་གྱུར་པ་ན། །རྗེས་དཔག་སྐྱེ་བ་དེ་བཞིན་དུ། །འགར་ཡང་མངོན་སུམ་སྐྱེ་མ་ཡིན། །ཞེས་བཤད་དོ། །དགོས་པ་ཡང་མེད་དེ་མངོན་སུམ་གྱི་ཚད་མའི་རྒྱུ་ཡིན་པའི་ངག་ལས་སྒྲ་ལས་བྱུང་བ་ལ་སོགས་པའི་ཚད་མ་སྐྱེ་བར་ནི་སུ་ཡང་དོགས་པ་མེད་པས་དེ་མངོན་སུམ་གྱི་རྒྱུ་མཚན་ཙམ་དུ་བསྟན་པས་ལོག་པར་རྟོགས་པ་བཀག་པ་ལ་སོགས་པའི་འབྲས་བུ་ཅི་ཡོད།

རྗེས་སུ་དཔག་པའི་རྒྱུ་ལ་ནི་ཚད་མ་གཞན་གྱི་རྒྱུར་འཁྲུལ་པར་མཐོང་སྟེ། སྒྲ་ལས་བྱུང་བ་དང་དོན་གྱིས་གོ་བ་ལ་སོགས་པར་རྗེས་སུ་དཔག་པ་ལ་འཁྲུལ་པ་སྔར་བཀག་པ་བཞིན་ནོ། །དེ་ནི་སྒྲའི་དོན་ཏོ། །འདིར་ཐལ་བར་འགྱུར་བ་རང་ལ་མ་གྲུབ་ཀྱང་གཞན་རྟོགས་པར་བྱེད་པའི་ཕྱིར་སྐྱེ་བ་ཅན་ལ་སོགས་པ་དང་མཚུངས་པར་དགོས་པ་དགག་པའི་ཕྱིར་1$0000300གཞན་གྱིས་1$0000270ཞེས་བྱ་བ་ལ་སོགས་པ་གསུངས་སོ། །འདིར་དོན་འདི་དཔྱད་དོ། །ཅི་ཐལ་འགྱུར་གྱི་རྟགས་དང་དེས་སྐྱེད་པའི་རྗེས་སུ་དཔག་པ་དག ཡང་དག་པའི་རྟགས་ཉིད་དང༌། ཡང་དག་པའི་ཚད་མ་ཉིད་ཡིན་ནམ། འོན་ཏེ་ལྟར་སྣང་བ་དག་ཡིན། དང་པོ་ལྟར་ན་རང་རྒྱུད་ཀྱི་དེ་གཉིས་དང་ཁྱད་པར་མེད་པར་འགྱུར་ལ། གཉིས་པ་ལྟར་ན་ཡང་ཇི་ལྟར་སྒྲུབ་པར་བྱེད་པ་ཡིན། གཞན་ཡང་གཏན་ཚིགས་ལྟར་སྣང་བ་དང་ཡང་དག་པ་ཉིད་གང་ཡིན་ཡང་སླ་སྟེ། རང་རྒྱུད་དང་སྒྲུབ་བྱེད་མ་ཡིན་པ་གཉིས་དང་མི་འདྲ་བའི་ཁྱད་པར་གྱི་མཚན་ཉིད་གང་ཡིན་ཞེས་འདྲི་ ༼༣༨༤༽ བ་རྣམ་པ་གསུམ་མོ། །དེ་ལ་ཐལ་འགྱུར་གྱི་སྒྲས་ཉེ་བར་བཀོད་པའི་རྟགས་དེ་ནི་ཡང་དག་པའི་རྟགས་མ་ཡིན་ཏེ། རང་གི་ངོ་བོ་རང་ཉིད་ལ་མ་གྲུབ་པ་དང༌། ཕྱོགས་དང་འབྲེལ་པ་གཉི་ག་ལ་མ་གྲུབ་པའི་ཕྱིར་རོ། །འདི་ལྟར་འདི་ན་དུ་བ་མེད་པར་ཐལ་ཏེ་མེ་མེད་པའི་ཕྱིར་ཞེས་བྱ་བའི་གཏན་ཚིགས་ཀྱི་ངོ་བོ་ནི་ཕྱིར་རྒོལ་གྱིས་ཁས་བླངས་ཀྱང་རྒོལ་བ་ཉིད་ལ་མ་གྲུབ་ལ། དུ་བ་མེད་པ་གཉི་གའི་ཚད་མས་གནོད་པས་ན་ཕྱོགས་མ་ཡིན་པ་ན། དེ་དང་འབྲེལ་པ་ནི་གཉི་ག་ལ་མ་གྲུབ་བོ། །དེ་ལྟར་ན་སྒྲས་བཀོད་པ་དེ་ནི་དེ་ཁོ་ནར་རྟགས་སུ་འདོད་ན་གཏན་ཚིགས་ལྟར་སྣང་བར་འགྱུར་རོ། །རྟགས་དེས་སྐྱེད་པའི་ཤེས་པ་ཚད་མར་སྲིད་པ་ཡང་མ་ཡིན་ཏེ། ཅི་ཡང་མ་བསྐྱེད་པའི་ཕྱིར་རོ། །ཐལ་བའི་ཚིག་གིས་གཞག་པའི་དམ་བཅའ་བའི་དོན་ལ་དམིགས་པའི་བློ་བསྐྱེད་པར་མི་ནུས་པ་དང༌། མི་དགོས་པ་དང༌། རྣམ་པ་གཞན་མི་སྲིད་པའི་ཕྱིར་རོ། །ཐལ་བའི་དམ་བཅའ་བའི་དོན་དུ་མེད་པ་ཉིད་སྒྲུབ་པར་མི་ནུས་ཏེ།

ཚད་མ་བཀག་པའི་ཕྱིར་རོ། །དགག་པ་ནི་མི་དགོས་ཏེ་ཚད་མས་བསྒྲུབ་ཟིན་པའི་ཕྱིར་རོ། །དེ་གཉིས་ལས་མ་གཏོགས་པ་དེ་ལ་དམིགས་པའི་བློ་ཡང་སྲིད་པའི་ཕྱིར་རོ། །དེའི་ཕྱིར་ཐལ་བའི་རྟགས་དེས་ཐལ་བའི་བསྒྲུབ་པར་བྱ་བ་བཀག་པའམ། བསྒྲུབས་པ་ནི་ཅི་ཡང་མེད་དོ་ཞེས་བརྗོད་དོ། །འོ་ན་རྟགས་མ་ཡིན་པ་རྗོད་པ་ཇི་ལྟར་སྒྲུབ་བྱེད་ཡིན་ཏེ། ཧ་ཅང་ཐལ་བའི་ཕྱིར་རོ་ཞེ་ན། ཐལ་བར་འགྱུར་བ་རྗོད་པ་ནི་གཉིས་ཏེ། སྒྲུབ་པ་དང་སུན་འབྱིན་པའོ། །དེ་ལ་སུན་འབྱིན་པ་ནི་གཏན་ཚིགས་ཀྱི་སྐྱོན་ཙམ་རྗོད་པ་ཡིན་པས་སྒྲུབ་བྱེད་མ་ཡིན་པར་འདོད་པ་ཁོ་ནའོ། །སྒྲུབ་པ་ནི་ ༼༣༨༥༽ སྒྲུབ་བྱེད་ཡིན་ཏེ། དངོས་སུ་རྗོད་པ་རྟགས་སུ་མི་འདོད་ཀྱང་བཟློག་པ་རྩ་བའི་གཏན་ཚིགས་འཕེན་པས་དོན་གྱིས་ན་རྟགས་རྗོད་པའི་སྒྲ་ཡིན་པའི་ཕྱིར་རོ། །དཔེར་ན་མེ་མེད་པའི་ཕྱིར་དུ་བ་མེད་པར་ཐལ་ལོ་ཞེས་བརྗོད་པས་མེ་དུད་ཀྱི་ཁྱབ་པ་འཕངས་པའི་ཕྱིར་དངོས་ཀྱི་དམ་བཅའ་ལས་བཟློག་པ་འབྲས་བུ་རྟགས་སུ་བསྟན་པ་བཞིན་ནོ། །གལ་ཏེ་བཟློག་པའི་སྒོ་ནས་སྟོན་ན། རང་རྒྱུད་ཀྱི་ཆོས་མི་མཐུན་པ་དང་ཁྱད་པར་ཅི་ཡོད། བཟློག་པའི་ཁྱབ་པ་བརྗོད་པའི་སྒོ་ནས་གཏན་ཚིགས་ཉིད་ནི་དེས་ཀྱང་འཕངས་པ་ཡིན་ཏེ། དེ་ལྟ་མ་ཡིན་ན་ཆོས་མཐུན་པའི་སྦྱོར་བ་ལས་ཁྱད་པར་མེད་པའི་ཕྱིར་རོ་ཞེ་ན། སྤྱིར་ཉེ་བར་བསྟན་པའི་ཁྱབ་པ་བཟློག་པ་བཀག་པ་ལ་མི་ལྟོས་པར་ངེས་པའི་ཆོས་ཅན་ལ་ཉེ་བར་སྦྱོར་བ་ནི་རང་རྒྱུད་ཡིན་ལ། བཟློག་པ་བཀག་པས་བྱེ་བྲག་ལ་སྦྱོར་བ་ནི་ཐལ་འགྱུར་ཡིན་ནོ། །དང་པོ་ཡང་གཉིས་ཏེ། དངོས་སུ་སྤྱིར་བསྟན་པ་ཅིག་ཤོས་མ་བཀག་པར་བྱེ་བྲག་ལ་སྦྱོར་བ་དང༌། ཤུགས་ཀྱིས་བསྟན་པ་དེ་ལྟར་སྦྱོར་བའོ། །དེ་ལ་སྔ་མ་ནི་ཆོས་མཐུན་པ་ཡིན་ལ་ཕྱི་མ་ནི་མི་མཐུན་པའི་སྦྱོར་བ་ཡིན་ནོ། །དཔེར་ན་གང་ན་དུ་བ་ཡོད་པ་དེ་ན་མེ་ཡོད་དེ་ཚང་མང་བཞིན་ནོ། །འདི་ན་ཡང་དུ་བ་ཡོད་དོ་ཞེས་རྗེས་སུ་འགྲོ་བའི་ཁྱབ་པ་དངོས་སུ་བརྗོད་པ་ན་ལྡོག་པའི་ཁྱབ་པ་ཡང་དོན་གྱིས་བརྗོད་པ་ཡིན་ལ།

རྩོད་གཞི་ལ་ནི་དུ་བ་ཉེ་བར་བསྟན་པས་དངོས་ཀྱི་ཁྱབ་བྱ་སྦྱར་བ་དང༌། དེའི་ཁྱབ་བྱེད་མེ་ཡང་དོན་གྱིས་བཞག་པ་ཡིན་ནོ། །ཤུགས་ཀྱིས་སྤྱིར་རྟོགས་པར་བྱས་པ་ལྡོག་པའི་ཁྱབ་པ་ནི་རྩོད་གཞི་དེར་བཀག་པ་དོན་གྱིས་ངེས་པ་ཙམ་མོ། །ཆོས་མི་མཐུན་པ་ནི་དཔེར་ན་གང་ན་མེ་མེད་པ་དེ་ན་དུ་བ་མེད་དེ་དཔེར་ན་ཆུ་ཀླུང་བཞིན་ནོ། །འདི་ན་དུ་བ་ ༼༣༨༦༽ ཡོད་དོ་ཞེས་བྱས་པ་ན་ཤུགས་ཀྱིས་བསྟན་པའི་ཁྱབ་པ་རྩོད་གཞི་ལ་ཉེ་བར་སྦྱར་བ་ཡིན་ཏེ། དེར་རྗེས་སུ་འགྲོ་བའི་ཁྱབ་པ་ཤུགས་ཀྱིས་བསྟན་པའི་ཕྱིར་རོ། །ཐལ་འགྱུར་ལ་ནི་གཞན་བཀག་པའི་སྒོ་ནས། དངོས་སུ་སྤྱིར་བསྟན་པའི་ཁྱབ་པ། བྱེ་བྲག་གི་ཆོས་ཅན་ལ་སྦྱོར་བ་དང༌། ཤུགས་ཀྱིས་སྤྱིར་བསྟན་པ་སྦྱོར་བ་ལས་བཟློག་སྟེ། དང་པོ་ནི་ཆོས་མི་མཐུན་པ་ཡིན་ཏེ། དཔེར་ན་གང་ན་དུ་བ་ཡོད་པ་དེ་ན་མེ་ཡོད་དེ་དཔེར་ན་ཚང་མང་བཞིན་ནོ། །འདི་ན་ནི་མེ་མེད་པའི་ཕྱིར་དུ་བ་མེད་པར་ཐལ་ལོ་ཞེས་བརྗོད་པ་ན། དུ་བ་མེད་པར་ཐལ་བ་ལས་དེ་མཐོང་བས་མེད་པ་མ་ཡིན་ལ། དེས་ན་མེ་ཡང་མེད་པ་མ་ཡིན་ནོ་ཞེས་དངོས་སུ་སྤྱིར་བསྟན་པ་ཁོ་ན་བྱེ་བྲག་ལ་བཞག་པའི་ཕྱིར་རོ། །དེ་ཡང་སྒྲས་བརྗོད་པའི་རྟགས་ལ་ལྟོས་ན་ནི་ཤུགས་ཀྱིས་བསྟན་པའི་ཁྱབ་པ་བྱེ་བྲག་ལ་སྦྱར་བར་མངོན་ཡང༌། རྩ་བའི་གཏན་ཚིགས་བཞིན་དུ་དོན་དམ་པར་དེས་ཆོས་ཅན་ལ་འགའ་ཡང་བཞག་པ་མེད་དོ། །ཤུགས་ཀྱིས་བསྟན་པ་བཟློག་པ་བཀག་པས་རྩོད་གཞི་ལ་འཇོག་ན་ཆོས་མཐུན་པ་ཡིན་ཏེ། གང་ན་མེ་མེད་པ་དེ་ན་དུ་བ་མེད་དེ། ཆུ་ཀླུང་བཞིན་ནོ། །འདི་ན་ཡང་མེ་མེད་པས་དུ་བ་མེད་པར་ཐལ་ལོ་ཞེས་བྱ་བར། དུ་བ་ཡོད་པས་མེ་ཡོད་པ། ཁྱབ་པ་སྟོན་པས། དངོས་སུ་མ་བརྗོད་པ། རྩོད་གཞི་ལ་རྟོགས་པའི་ཕྱིར་རོ། །དེ་ལ་ཕྱོགས་ཆོས་མ་སྦྱར་བས་ཁྱབ་པ་ཙམ་སྤྱིར་བསྟན་པས་ནི་བྱེ་བྲག་ལ་བཟློག་པ་བཀག་པ་མ་བརྗོད་པས་ན། བརྒྱ་ལ་རྟོགས་པ་པོས་སྤྱིར་བསྟན་པའི་ཁྱབ་པ་བྱེ་བྲག་ལ་གཞན་བཀག་པས་རྟོགས་ཀྱང་སླ་སྟེ།

ཐལ་བ་བརྗོད་པ་མ་ཡིན་ནོ། །དེའི་ཕྱིར་བཟློག་པ་བཀག་པ་སྒྲས་འཕངས་པ་ཁོ་ན་ཐལ་བར་འགྱུར་བ་བརྗོད་པ་ཡིན་ ༼༣༨༧༽ པས་ཕྱོགས་ཆོས་རྗོད་པས་ཁྱབ་བོ། །དེ་ལྟར་ན་ཐལ་བའི་སྒྲས་དངོས་སུ་བརྗོད་པ་གཏན་ཚིགས་མ་ཡིན་ཡང་གཏན་ཚིགས་འཕེན་པས་སྒྲུབ་བྱེད་ཡིན་ནོ་ཞེས་གནས་སོ། །ཐལ་བའི་གཏན་ཚིགས་ནི་དོན་གྱིས་འཕངས་པ་ཉིད་ཡིན་ལ། དེ་ནི་རང་རྒྱུད་དང་ཁྱད་པར་མེད་དོ། །དེས་ན་ཐལ་བའི་གཏན་ཚིགས་དང་དེས་བསྐྱེད་པའི་རྗེས་དཔག་རང་རྒྱུད་དུ་མ་གཏོགས་པ་མེད་ཀྱང༌། ཐལ་བ་དང་རང་རྒྱུད་ཀྱི་སྒྲུབ་བྱེད་གཉིས་ཐ་དད་པར་ནི་སྒྲའི་ཐ་དད་པ་ཁོ་ནའོ། །དེས་ན་སྒྲའི་མཚན་ཉིད་རང་རྒྱུད་དང་སྒྲུབ་བྱེད་མ་ཡིན་པ་རྗོད་པ་ལས་ཁྱད་པར་དུ་གྱུར་པ་བསྟན་པར་བྱའོ། །དེ་ཡང་དངོས་ཀྱི་བརྗོད་བྱའི་སྒོ་ནས་ཡིན་ཏེ་རང་གི་ངོ་བོས་ནི་ཁྱད་པར་མེད་དོ། །འདི་ལ་ཁ་ཅིག་ཁྱབ་པ་ཚད་མས་ངེས་པ་དང་ཕྱོགས་ཀྱི་ཆོས་ཕྱིར་རྒལ་བས་བརྟགས་པ་ཙམ་བརྗོད་པའོ་ཞེས་ཟེར་རོ། །དེ་ནི་ཧ་ཅང་ཁྱབ་ཆེས་ཏེ། ཤ་ཟའི་བུམ་པ་ནི་མི་རྟག་པར་ཐལ་ཏེ་ཡོད་པའི་ཕྱིར་ཞེས་བྱ་བ་ལ་ཡང་ཞུགས་པས་སོ། །དེ་ཡང་ཐལ་བར་སྒྲུབ་པ་ཡིན་ནོ་ཞེ་ན། རང་རྒྱུད་རྩ་བའི་གཏན་ཚིགས་མི་འཕེན་པ་ནི། གཞན་དོན་རྗེས་དཔག་མ་ཡིན་པས་འདི་ཐལ་འགྱུར་དུ་མི་འཐད་དོ། །འོ་ན་ཇི་ལྟར་ཡིན་ཞེ་ན། ཁྱབ་པ་ཚད་མས་ངེས་པ་དང༌། དངོས་སུ་བརྗོད་པའི་བསྒྲུབ་བྱ། སྐབས་སུ་བབ་པའི་རྩོད་གཞི་ཆོས་ཅན་ལ་ཚད་མས་གནོད་པའི། དེས་ན་ཚང་མང་ལ་སོགས་པ་བསྒྲུབ་བྱ་ཚད་མས་ངེས་ཟིན་པ་དང་གནོད་པར་གྲུབ་པ་དག་ཏུ་ནི་སྐབས་ཀྱི་རྩོད་གཞིའི་ཆོས་ཅན་ལ་གནོད་པ་ཞེས་བྱ་བ་མེད་པའི་ཕྱིར་དང༌། ལྷ་འདྲེའི་བུམ་པ་ལ་མི་རྟག་པ་སྒྲུབ་བྱེད་ཡོད་པ་བཀོད་པ་ལ་ནི་གནོད་པ་ཙམ་མེད་པས་ཧ་ཅང་ཁྱབ་པ་མ་ཡིན་ལ། རྟག་པའི་བུམ་པ་འགའ་ཞིག་མི་རྟག་ 

༼༣༨༨༽ པར་ཐལ་ཏེ་ཡོད་པའི་ཕྱིར་ཞེས་བྱ་བ་ལ་སོགས་པ་ལ་དངོས་ཀྱི་དམ་བཅའ་ཚད་མས་གནོད་པ་ལ་སོགས་པ་ཡོད་པས་མ་ཁྱབ་པ་ཡང་མ་ཡིན་ནོ། །དེ་བཞིན་དུ་སྤྱི་ནི་རང་བཞིན་དུ་མར་ཐལ་ཏེ། ཡུལ་དུ་མ་ན་ཡོད་པའི་དངོས་པོ་ལ་འཇུག་པའི་ཕྱིར་ཞེས་བྱ་བ་ལ་ཡང་ཚད་མས་གནོད་པ་ལ་སོགས་པའི་མཚན་ཉིད་ཀྱིས་མ་ཁྱབ་པའི་སྐྱོན་མེད་དོ། །གལ་ཏེ་རྟག་པའི་རང་བཞིན་གྱི་ལྷ་འདྲེའི་བུམ་པ་ལ་སོགས་པ་ལ་མི་རྟག་པ་ཚད་མས་གནོད་པ་དང༌། སྤྱི་རང་བཞིན་དུ་མར་གྱུར་པ་ལ་ཚད་མས་གནོད་པ་དེ་ཇི་ལྟ་བུ་ཡིན། དེ་ལ་གནོད་བྱེད་ཀྱི་ཚད་མ་ནི་དཀའོ། །བྱེ་བྲག་ཏུ་ཡང་སྤྱི་དང་ཡན་ལག་ཅན་གྱི་རྫས་དུ་མར་ཐལ་བ་ལ་གནོད་པའི་ཚད་མ་དེ་སྤྱི་གཅིག་ཏུ་གྲུབ་པའམ། སྤྱི་མེད་པར་གྲུབ་པས་དུ་མ་བཀག་པར་ངེས། དང་པོ་ལྟར་ན་ཁྱབ་བྱེད་མི་དམིགས་པའི་རྩ་བའི་གཏན་ཚིགས་མ་གྲུབ་བོ། །གཉིས་པ་ལྟར་ན་ཐལ་བའི་འབྲས་བུ་ཐལ་བའི་དུས་སུ་གྲུབ་པས་དོན་མེད་དོ། །དེ་ནི་རྩ་བའི་གཏན་ཚིགས་འཕངས་པའི་ཕྱིར་ཡིན་ན། དེའི་བསྒྲུབ་བྱ་གྲུབ་ཟིན་པས་རྩ་བའི་གཏན་ཚིགས་ཉིད་མེད་པའི་ཕྱིར་རོ་ཞེ་ན། འདིའི་ལན་ནི། རྟག་པའི་བདག་ཉིད་དུ་གྱུར་པའི་བུམ་པ་དེ་མི་རྟག་པར་ཐལ་བ་ལ་ནི་རྟག་པ་དང་མི་རྟག་པ་འགལ་བར་འཛིན་པའི་ཚད་མས་གནོད་དོ། །འགལ་བར་འཛིན་པ་ཡང་སྤྱིའི་མཚན་ཉིད་ངེས་པར་བྱེད་པའི་ཤེས་པ་ཡིན་ནོ། །དེ་ཡང་དཔྱོད་པ་རེ་ཤིག་བཞག་ནས་བརྗོད་ན་ནི་བུམ་པ་ལ་སོགས་པའི་དོན་གཅིག་ལ་མི་རྟག་པར་འཛིན་པའི་ཚད་མས་དེའི་རང་བཞིན་ཡོངས་སུ་བཅད་པ་དང༌། དེའི་རང་བཞིན་མ་ཡིན་པ་རྣམ་པར་བཅད་པ་དང༌། ཕུང་པོ་གསུམ་པ་ཡང་བསལ་བས། ཁྱད་པར་ ༼༣༨༩༽ གཅིག་མདུན་དུ་བྱས་པ་ལ་བརྟེན་ནས་རྟོགས་པ་ཡིན་ནོ། །དཔེར་ན་ཚང་མང་དུ་དུ་བའི་ཚོགས་པ་གཅིག་ལ་མེའི་འབྲས་བུར་རྟོགས་པས་དུ་བ་མཐའ་དག་མེའི་འབྲས་བུར་རྟོགས་ལ། དེས་ལྷ་འདྲེའི་དུ་བ་ལ་སོགས་པ་མེའི་འབྲས་བུ་མ་ཡིན་པ་སྲིད་པ་ལ་གནོད་པ་བཞིན་ནོ། །དེ་བཞིན་དུ་རང་བཞིན་གཅིག་དུ་མར་ཐལ་བ་ལ་ཡང༌།

གཅིག་དང་དུ་མ་ཕན་ཚུན་རྣམ་གཅོད་འགལ་བས་ཁྱབ་པར་འཛིན་པའི་ཚད་མ། དོན་གཅིག་ལ་ཞུགས་པས་གནོད་དེ་སྔ་མ་བཞིན་ནོ། །དེ་ལྟ་བུའི་སྤྱི་ལ་སོགས་པ་གཅིག་གི་མཚན་ཉིད་ཅན། དུ་མ་དང་འགལ་བར་འཛིན་པ་དང༌། རྟག་པ་དང་མི་རྟག་པ་ཕན་ཚུན་འགལ་བར་འཛིན་པའི་ཚད་མ་དེ་ཡང༌། བུམ་པ་ལ་སོགས་པ་གཅིག་དང༌། མི་རྟག་པར་འཛིན་པའི་གཞན་རིག་གི་མངོན་སུམ་མམ་རྗེས་སུ་དཔག་པ་ཡིན་པ་ཡང་སྲིད་ལ། རེས་འགའ་རྟག་པ་ལ་སོགས་པའི་རྣམ་པ་ཁས་ལེན་པའི་རང་རིག་པའི་མངོན་སུམ་ཡིན་ཡང་སྲིད་དོ། །གལ་ཏེ་རྟག་པའི་བུམ་པ་གཞན་འགའ་ཞིག་ཁས་བླངས་པ་ལ། ཡོད་པ་ལས་མི་རྟག་པར་ཐལ་བར་སྒྲུབ་པའི་དམ་བཅའ་བ། རྟག་པ་དང་མི་རྟག་པ་འགལ་བར་རྟོགས་པ། དེ་དག་གི་མཚན་ཉིད་ངེས་པའི་ཚད་མས་གནོད་ལ། དེས་ན་བཟློག་པ་ཁྱབ་བྱེད་མི་དམིགས་པའི་ཕྱོགས་ཆོས་བསྒྲུབ་པས། དེ་རྩ་བའི་གཏན་ཚིགས་དང༌། དེའི་བཟློག་ཟླ་རང་བཞིན་གྱི་གཏན་ཚིགས་བརྗོད་པ་ཐལ་བ་བརྗོད་པ་ཡིན་ན། རིགས་པ་དེ་ཁོ་ནས་རང་བཞིན་གྱི་གཏན་ཚིགས་རྩ་བའི་གཏན་ཚིགས་དང༌། དེ་འཕེན་པའི་ཁྱབ་བྱེད་མེད་པ་བརྗོད་པར་ཐལ་བའི་སྒྲུབ་བྱེད་ཡང་འགྱུར་རོ། །འདི་ལྟར་བུམ་པའི་མཚན་ཉིད་ནི་བུམ་པའི་དོན་བྱེད་ནུས་པ་ཡིན་ལ་དེ་ཡང་ཡོད་ ༼༣༩༠༽ པའི་མཚན་ཉིད་ཀྱིས་ཁྱབ་པ་ཁོ་ནའོ། །དེས་ན་བུམ་པའི་མཚན་ཉིད་ངེས་པའི་མངོན་སུམ་དང་རྗེས་དཔག་གིས་བུམ་པའི་མཚན་ཉིད་དོན་བྱེད་ནུས་པར་ཡོངས་སུ་བཅད་པ་ན། དེ་མེད་པ་རྣམ་པར་གཅོད་པ་དང༌། ཕུང་པོ་གསུམ་པ་ཡང་བཀག་པས། ཡོད་པའི་མཚན་ཉིད་ཅན་བུམ་པ་དང་དེའི་མཚན་ཉིད་མེད་པར་འགལ་བ་ངེས་སོ། །དེས་ན་སྔ་མ་ལྟར་བུམ་པ་འགའ་ཞིག་ཡོད་པ་མ་ཡིན་པར་རྟོགས་པ་ལ། འགལ་བ་ངེས་པའི་ཚད་མ་དེས་གནོད་དོ། །དེ་ལྟར་བྱས་པས་ཁྱབ་བྱེད་མེད་པའི་དམ་བཅའ་བ་ཚད་མས་བཀག་པ་ན། བཟློག་པ་རང་བཞིན་གྱི་རྟགས་གྲུབ་ལ། ཁྱབ་པ་ནི་ཐུན་མོང་དུ་གྲུབ་པའི་ཕྱིར་རང་བཞིན་ཉིད་རྩ་བའི་གཏན་ཚིགས་སུ་འགྱུར་ལ།

དེའི་འགྲན་ཟླ་ཁྱབ་བྱེད་མེད་པ་བརྗོད་པ་ཐལ་བའི་སྒྲུབ་བྱེད་དུ་འགྱུར་རོ། །དེ་ལྟར་འདོད་ན་འགལ་བ་འདུས་ཏེ། ཆོས་ཅན་རྟག་པའི་བུམ་པ་གཅིག་ལ་ཁྱབ་བྱེད་མེད་པའི་རྟགས་འཛིན་གྱི་ཡུལ་དང༌། རང་བཞིན་གྱི་བསྒྲུབ་བྱ་འཛིན་པའི་ཡུལ་འགལ་བ་གྲུབ་པའི་ཕྱིར་རོ། །ཚད་མ་གཉིས་པོ་ཡང་འགལ་བ་མི་འཁྲུལ་པར་དེ་རང་གིས་གྱུར་ཏོ། །དེ་བཞིན་དུ་ཁྱབ་བྱེད་མེད་པའི་བསྒྲུབ་བྱ་འཛིན་པ་དང༌། རང་བཞིན་གྱི་རྟགས་འཛིན་པ་ཡུལ་དང་ཡུལ་ཅན་ལ་ཡང་འགྱུར་རོ་ཞེ་ན། འདིར་རྟག་པའི་རང་བཞིན་གྱི་བུམ་པ་གཅིག་མདུན་དུ་བྱས་ནས་རང་བཞིན་གྱི་རྟགས་ཡོད་པ་ལས་མི་རྟག་པར་རྗེས་སུ་དཔོག་པ་དང༌། ཁྱབ་བྱེད་མི་དམིགས་པས་མི་རྟག་པ་བཀག་པས་ཡོད་པ་འགོག་ན། རྩོད་པ་འདི་བདེན་པ་ཞིག་ན་དེ་ལྟར་ནི་མ་ཡིན་ཏེ། ཡོད་པ་བསྒྲུབས་པས་མི་རྟག་པ་བསྒྲུབས་པ་དང༌། མི་རྟག་བཀག་པས་ཡོད་པ་འགོག་པ་ཞེས་བྱ་བ་རྗེས་སུ་འགྲོ་ལྡོག་གི་བློའི་ཡུལ་གཉིས་ ༼༣༩༡༽ གཞི་གཅིག་ལ་འདུས་པ་མེད་པའི་ཕྱིར་རོ། །འདི་ལྟར་དེ་གཉིས་ཀྱི་ཡུལ་གཅིག་ལ་འདུས་པར་རྒོལ་ན་དངོས་པོ་ངེས་པའི་བློ་གཉིས་དོན་གཅིག་ལ་འགལ་བར་བསྒྲུབ་པས་སམ། མཚན་ཉིད་ངེས་པའི་བློ་གཉིས་དོན་གཅིག་ལ་འགལ་བར་བསྒྲུབས་པས། དང་པོ་ནི་མེད་དེ། ཁྱབ་བྱེད་མི་དམིགས་པའི་རྟགས་འཛིན་པའི་བློ། ཐལ་བའི་དམ་བཅའ་བ་ལ་གནོད་པ་བྱེད་པ། དོན་གཅིག་ལ་ཕྱོགས་ནས་མཚན་ཉིད་འགལ་བར་འཛིན་པས། རྟག་པ་མི་རྟག་པ་དང་གཅིག་པ་སྲིད་པ་བཀག་པ་ན། སོ་སོར་ངེས་པའི་བུམ་པ་རྟག་པའི་རང་བཞིན་ཅན་མི་རྟག་པ་དང་མ་བྲལ་བའི་དངོས་པོ་སྲིད་པ་ལ་གནོད་པའི་ཕྱིར་དངོས་པོ་ངེས་པས་ཕྱོགས་ཆོས་གྲུབ་ཀྱང༌། ཡོད་པའི་རང་བཞིན་དང་ལྡན་པའི་ཕྱིར་བུམ་པ་ཐམས་ཅད་མི་རྟག་པའོ་ཞེས་བྱ་བའི་བློས་ནི་ཁྱབ་བྱེད་མི་དམིགས་པའི་རྟགས་འཛིན་གྱི་གཞལ་བྱ། ཁྱད་པར་ཅན་གྱི་བུམ་པ་རྟག་པའི་རང་བཞིན་ཅན་མི་རྟག་པ་དང་མ་བྲལ་བ་བཀག་པ་དེ་ཡོད་པར་མི་སྒྲུབ་བོ། །དེ་བཞིན་དུ་ཁྱབ་བྱེད་མི་དམིགས་པའི་རྗེས་སུ་དཔག་པའི་གཞལ་བྱ།

རྟག་པའི་རང་བཞིན་གྱི་བུམ་པ་ཡོད་པ་དང་མ་བྲལ་བ་ཉིད་རྗེས་སུ་དཔག་པ་དེས་མེད་པར་ངེས་པ་ན། གཞལ་བྱ་དེ་ཉིད་ནི་ཡང༌། བུམ་པ་ཐམས་ཅད་ནི། ཡོད་པའི་མཚན་ཉིད་ཅན་ནོ་ཞེས་བྱ་བའི་ཤེས་པ་ཁྱབ་པ་འཛིན་པ་བུམ་པ་དང་མེད་པ་འགལ་བར་རྟོགས་པ་དེས་མི་སྒྲུབ་བོ། །གལ་ཏེ་ཁྱབ་བྱེད་མི་དམིགས་པའི་རྟགས་འཛིན་པའི་བློ་དོན་གཞན་ལ་ཞུགས་པས། སོ་སོར་ངེས་པའི་བུམ་པ་རྟག་པ་ལ་མི་རྟག་པ་ཉིད་དགག་པ་ཚད་མས་གྲུབ་པར་འགྱུར་ན། འོ་ན་བུམ་པ་ཐམས་ཅད་ཡོད་པའོ་ཞེས་ ༼༣༩༢༽ བྱ་བ་ཁོ་བོ་ཅག་རང་བཞིན་གྱི་རྟགས་འཛིན་དུ་འདོད་པའི་བློ། །དོན་གཞན་མདུན་དུ་བྱས་པ་ལ་བརྟེན་ནས་ཞུགས་པས་ཀྱང༌། སོ་སོར་ངེས་པའི་བུམ་པ་རྟག་པའི་རང་བཞིན་ཅན་ལ་ཡོད་པ་ཉིད་སྒྲུབ་པ་ཚད་མས་གྲུབ་པ་ཅི་སྟེ་མི་འགྱུར་ཞེ་ན། དགག་པ་དང་སྒྲུབ་པའི་ཚད་མ་ནི་ཚུལ་མི་འདྲ་སྟེ། གཅིག་ནི་གཞི་གྲུབ་པ་ལ་ལྟོས་ལ་གཞན་ནི་མི་ལྟོས་པའི་ཕྱིར་རོ། །ཚད་མ་མཐའ་དག་གི་གཞལ་བྱ་ནི་མཚན་ཉིད་དང་ལྡན་པའི་དངོས་པོ་ཡིན་ལ་དེ་ཡང་མཚན་ཉིད་དང་དངོས་པོ་གཉིས་ཁྱད་པར་དང་ཁྱད་པར་ཅན་གྱི་བདག་ཉིད་གྱུར་པའི་ཚོགས་པའི་དོན་ཡིན་ནོ། །དེ་ལ་དེ་ལྟ་བུ་སྒྲུབ་པ་ནི་གཉི་ག་གྲུབ་པ་ལ་ལྟོས་པས་མཚན་ཉིད་ཙམ་གཅིག་ཏུ་ངེས་པར་གྲུབ་ཀྱང་མ་མཐོང་བ་གཞན་དུ་དེ་དང་ལྡན་པའི་དངོས་པོ་ཡོད་པ་མི་འགྲུབ་སྟེ། མེད་པར་མི་འགལ་བའི་ཕྱིར་རོ། །དེས་ན་ཁྱབ་པ་རྟོགས་པའི་བློས་གཅིག་ཏུ་གྲུབ་པས་གཞན་དུ་ཚད་མའི་ཡུལ་གཞན་མི་གྲུབ་བོ། །དེ་ལྟ་བུ་འགོག་པ་ནི་གཉི་ག་གྲུབ་པ་ལ་མི་ལྟོས་པ་གཉི་ག་དགག་པ་ལ་ཡང་མི་ལྟོས་ཏེ། གཅིག་བཀག་པ་ཉིད་ཀྱིས་འགྱུར་རོ། །གང་གི་ཕྱིར་གཉིས་ཚོགས་པ་ནི་གཅིག་མ་ཚང་བས་མེད་ལ་དེ་ཡང་ཚོགས་པ་བཀག་པ་ཡིན་ནོ། །དེས་ན་གཅིག་ཏུ་མཚན་ཉིད་སྲིད་པ་བཀག་པས་དེའི་ཁྱད་པར་ཅན་གྱི་དངོས་པོ་ཡུལ་དང་དུས་གཞན་ན་ཡོད་པ་འགོག་པའི་ཚད་མ་གཞན་འཇུག་པ་མི་སྲིད་དེ། སྔ་མས་ཐམས་ཅད་དུ་བཀག་པ་ངེས་པའི་ཕྱིར་རོ། །དེ་ལྟར་གཞན་དུ་ཚད་མ་སྔ་མས་གཞི་ངེས་པ་གཞན་ཡོད་པ་དང་མེད་པ་ལ་མི་ལྟོས་པར་དགག་པ་ཐམས་ཅད།

ཐམས་ཅད་དུ་ཐམས་ཅད་ཀྱི་ཚེ་ཚད་མས་ངེས་པ་ཡིན་ནོ། །སྒྲུབ་པ་ལ་ནི་འདིར་མཚན་ཉིད་དོན་གཅིག་ལ་ངེས་ཀྱང་གཞན་ ༼༣༩༣༽ དུ་མཚན་ཉིད་ཀྱི་གཞི་གྲུབ་པ་ལ་ལྟོས་ནས་ཚད་མའི་ཡུལ་དུ་འགྱུར་བའི་ཕྱིར་མཚན་ཉིད་ཀྱི་དོན་དང་དེ་ལ་ཡང་མཚན་ཉིད་འདི་ཡོད་པར་སྒྲུབ་པའི་ཚད་མ་གཞན་འཇུག་པ་ལྟོས་པས་སྔ་མ་ཙམ་གྱིས་སྒྲུབ་པ་ཚད་མའི་ཡུལ་དུ་མི་འགྱུར་རོ། །དེས་ན་མི་འདྲའོ། །དེ་ལྟ་ཡིན་དང་རྗེས་སུ་དཔག་པ་ནི་ཚོགས་པའི་ཡུལ་ཅན་དུ་བཤད་ལ། ཚོགས་པ་དེ་སྒྲུབ་ན་ནི་གཞི་གྲུབ་པ་སྔོན་དུ་འགྲོ་བ་དང༌། དེ་འགོག་ན་ནི་གཞི་གྲུབ་པ་སྔོན་དུ་འགྲོ་བར་མ་ངེས་པ་ཡང་རིགས་པ་འདིས་མི་འགལ་ཏེ། གཞི་མ་གྲུབ་ཀྱང་ཚོགས་པ་འགོག་པས་དེའི་ཡུལ་ཅན་ལས་མ་འདས་པའི་ཕྱིར་རོ། །དཔེར་ན་ཚད་མ་མཐའ་དག་དངོས་པོའི་ཡུལ་ཅན་ཡིན་ཡང་དངོས་པོ་གྲུབ་པ་ལ་ལྟོས་པར་མ་ངེས་པ་བཞིན་ནོ། །གལ་ཏེ་རྟག་པ་ཐམས་ཅད་མི་རྟག་པ་དང་འགལ་བར་སོ་སོར་ངེས་པའི་དོན་གཅིག་ལ་བརྟེན་ནས་ངེས་པས། ལྷ་འདྲེའི་བུམ་པ་ལ་སོགས་པ་རྟག་པའི་ཁྱད་པར་མི་རྟག་པ་ཡིན་པ་ལ་གནོད་ལ། དེ་ལྟ་ན་ཡང་ཁྱབ་བྱེད་མེད་པའི་གཏན་ཚིགས་གྲུབ་པར་རྟོག་ན། རིགས་པ་དེ་ཁོ་ནས་ཡོད་པ་ལ་མི་རྟག་པས་ཁྱབ་པ་ངེས་པའི་ཚད་མ་ཉིད་ཀྱིས་རྟག་པའི་ཁྱད་པར་དུ་འདོད་པ་ལྷ་འདྲེའི་བུམ་པ་ལ་སོགས་པ་ཡོད་པ་ལ་ཉིད་དགག་པ་ཡང་ངེས་པར་འགྱུར་བས། ཁྱབ་བྱེད་མེད་པའི་བསྒྲུབ་བྱ་ཡང་གྲུབ་པ་ལ་སྒྲུབ་པར་འགྱུར་རོ། །འདི་ལྟར་ཡོད་པ་ཐམས་ཅད་ལ་མི་རྟག་པས་ཁྱབ་པར་མ་ངེས་ན་ནི། ཁྱབ་བྱེད་མི་དམིགས་པ་ཉིད་མེད་དོ། །འོན་ཏེ་ངེས་ན་དེའི་ཚེ་མི་རྟག་པ་ལས་བཟློག་པ་རྟག་པ་ལ། ཡོད་པ་ལས་བཟློག་པ་མེད་པར་ཁྱབ་པ་ཡང་ངེས་པར་འགྱུར་ཏེ། ཁྱབ་པ་ནི་ལྡོག་པ་དང་རྗེས་སུ་འགྲོ་བའི་བདག་ཉིད་ཡིན་ ༼༣༩༤༽ ལ། དེ་གཉིས་ཀྱང་གཅིག་རྟོགས་པས་གཉིས་པ་དོན་གྱིས་རྟོགས་པའི་ཕྱིར་རོ། །བཟློག་པའི་ཁྱབ་པ་སྤྱིར་ངེས་པ་ན། བྱེ་བྲག་ཅན་གྱི་རྟག་པ་ལ་ཡོད་པ་ལས་བཟློག་པ་ཉིད་ཡོད་པར་ཡང་ངེས་པས།

ཡོད་པ་དགག་པ་ནི་ཁྱབ་བྱེད་མི་དམིགས་པའི་ཁྱབ་པ་ངེས་པའི་དུས་སུ་གྲུབ་པས། ཕྱིས་རྗེས་སུ་དཔག་ཏུ་མེད་དོ་ཞེ་ན། བརྗོད་པ། འདིར་ཡོད་པ་ཐམས་ཅད་ལ་མི་རྟག་པས་ཁྱབ་པར་ངེས་པ་ན། མི་རྟག་པ་མེད་པ་དང་ཡོད་པ་འགལ་བར་ཡང་ངེས་པ་ཁོ་ནའོ། །དེས་ན་མི་རྟག་པ་མེད་པ་ལ་ཡོད་པ་བཀག་པས་ཀྱང་ཁྱབ་པར་དོན་གྱིས་ངེས་མོད་ཀྱི། མི་རྟག་པ་མེད་པས་ཁྱབ་པར་བྱ་བ། རྟག་ཏུ་གནས་པ་དང་ཡོད་པ་ནི་འགལ་བར་རབ་ཏུ་མ་གྲུབ་པས། རྟག་ཏུ་གནས་པར་ཁས་བླངས་པའི་ལྷ་འདྲེའི་བུམ་པ་ལ་སོགས་པ་ལ་ཡོད་པ་དགག་པ་ནི་བསྒྲུབ་པར་བྱ་བ་ཉིད་དོ། །དེ་ཡང་ཐེར་ཟུག་གི་རྟག་པ་ནི་མི་རྟག་པ་མེད་པས་ཁྱབ་པར་སྤྱིར་གཞི་འགའ་ཞིག་ལ་ཞུགས་པའི་ཚད་མས་གྲུབ་པ་ན་ཐེར་ཟུག་པའི་རྟག་པའི་ཁྱད་པར་ལ་ཡང་དོན་གྱིས་གྲུབ་པས་ཕྱོགས་ཆོས་གྲུབ་བོ། །དེས་ན་ཡོད་པར་བཀག་པར་བསྒྲུབ་པར་བྱ་བ་ཡིན་ནོ། །དཔེར་ན་ཡོད་པ་ཐམས་ཅད་ཡོད་པ་མ་ཡིན་པ་དང་འགལ་བར་ངེས་ཀྱང༌། ཡོད་པ་མ་ཡིན་པའི་ཁྱབ་བྱ་རྟག་པ་དང་འགལ་བར་མ་ངེས་པ་བཞིན་ནོ། །དེས་ན་སྐྱོན་མེད་དོ། །འོ་ན་ཡོད་པ་ཐམས་ཅད་མི་རྟག་པས་ཁྱབ་པར་ངེས་པ་ན། ལྷ་འདྲེའི་བུམ་པ་ལ་སོགས་པ་ཡོད་པའི་ཁྱད་པར་མི་རྟག་པས་ཁྱབ་པ་ཡང་དོན་གྱིས་ངེས་པར་འགྱུར་རོ། །དེས་ན་དེའི་ཤུགས་ཀྱིས་ཡོད་པའི་ཁྱབ་པར་མིའི་བུམ་པ་དང་ལྷ་འདྲེའི་བུམ་པ་ལ་སོགས་པ་ཡང་མི་རྟག་པར་གྲུབ་པར་ཅི་ ༼༣༩༥༽ སྟེ་མི་འགྱུར་ཏེ། དེ་ལྟ་མ་ཡིན་ན་རྟག་པ་དང་མི་རྟག་པ་སྤྱིར་འགལ་བར་རྟོགས་པས་ཀྱང༌། རྟག་པའི་ཁྱད་པར་མི་རྟག་པ་དང་འགལ་བར་རྟོགས་པར་མི་འགྲུབ་བོ་ཞེ་ན། མ་ཡིན་ཏེ། ཤུགས་ཀྱིས་ཤུགས་གཞན་འཕེན་པར་མི་ནུས་པའི་ཕྱིར་རོ། །ཡོད་པ་ཐམས་ཅད་མི་རྟག་པར་ངེས་པའི་ཤུགས་ཀྱིས། ཡོད་པའི་ཁྱད་པར་མི་རྟག་པས་མ་ཁྱབ་པའི་དོགས་པ་གཅོད་པས་ཤུགས་ཀྱིས་ཡོད་པའི་ཁྱད་པར་མི་རྟག་པར་ངེས་ཀྱང༌། ཁྱད་པར་ངེས་པའི་ཤུགས་ཀྱིས་ནི། ཁྱད་པར་ཅན་གྱི་ཡོད་པའི་གཞི་དེ་ཡང་མི་རྟག་པར་ངེས་པར་མི་ཐལ་ཏེ།

ཤུགས་ཀྱི་ཤུགས་གཉིས་པ་འཕེན་པའི་ངེས་པ་མེད་པའི་ཕྱིར་རོ། །གཉིས་པ་མཚན་ཉིད་ངེས་པ་གཉིས་དོན་གཅིག་ལ་འདུས་པར་རྒོལ་བ་ཡང་མི་འཐད་དེ། གང་བྱས་པ་ཐམས་ཅད་ནི་མི་རྟག་པ་ལ་རྟག་པ་ཐམས་ཅད་ནི་མ་བྱས་སོ་ཞེས་བྱ་བ་འདི་དང་འདྲ་བའི་ཕྱིར་རོ། །དེས་ན་རྟག་པ་ཐམས་ཅད་ནི་མེད་ལ་ཡོད་པ་ཐམས་ཅད་ནི་མི་རྟག་ཅེས་བྱ་བ་འདིས་ནི་དངོས་པོ་སོ་སོར་ངེས་པ་གང་ལ་ཡང་རྗེས་སུ་འགྲོ་ལྡོག་དུས་གཅིག་གམ་རིམ་གྱིས་རྟོགས་པ་མ་ཡིན་གྱི། རྟག་པ་དང་ཡོད་པ་གཉིས་ཕན་ཚུན་འགལ་བས་ཁྱབ་པར་རྟོགས་པར་ཟད་དོ། །ཐལ་བ་ལ་འགྱུར་བའི་སྐབས་ཀྱི་དོན་ཙམ་རྣམ་པར་ཕྱེ་བའོ། །དེའི་ཚིག་རྣམ་པར་བཤད་པ་ནི་སློབ་དཔོན་ཆོས་མཆོག་གི་ཇི་སྐད་གསུངས་པ་དེ་ཡིན་པས་རྟོགས་སླའོ། །བཤད་པ་བྱེད་པ་གཞན་དག་ནི་ཤིན་ཏུ་འཁྲུལ་པར་སློབ་དཔོན་ཆོས་མཆོག་གི་གཞུང་རྟོགས་པས་ཤེས་པར་འགྱུར་རོ། 1$0000300།ངོ་བོ་ཁོ་ནར་བསྟན་བྱ་བ། །1$0000270ཞེས་བྱ་བའི་ཚིགས་སུ་བཅད་པ་གཅིག་གིས་ནི། དམ་བཅའ་བའི་མཚན་ཉིད་མདོར་བསྟན་པའོ། །འདི་ཡང་རྣམ་པ་གཉིས་ཀྱིས་དཔྱད་དེ། ༼༣༩༦༽ མཚན་ཉིད་ཀྱི་དབྱེ་བ་དང༌། མཚན་ཉིད་ཀྱི་རང་བཞིན་ནོ། །དང་པོ་ནི་དམ་བཅའ་བའི་མཚན་ཉིད་ལྔ་ཁོ་ནར་ངེས་པ་ཇི་ལྟར་ཞེ་ན། དམ་བཅའ་བ་ཡང་དག་པ་མ་ཡིན་པ་ནི་རྣམ་པ་འདི་ལྔ་ཁོ་ནས་གཅོད་ཀྱི་གཞན་མི་དགོས་པ་དང་ཉུངས་ན་མི་ནུས་པས་སོ། །དམ་བཅའ་བ་མ་ཡིན་པ་ཡང་རྣམ་པ་གཉིས་ཏེ། ཡོངས་སུ་མ་བཟུང་བ་དང༌། བཟུང་ཡང་ཉེས་པ་དང་འབྲེལ་པའོ། །དང་པོ་ནི་འདོད་པས་གཅོད་ལ། གཉིས་པ་ནི་རང་གི་ངོ་བོ་དང་མ་བསལ་བས་གཅོད་དོ། །དེ་ལ་འདོད་པ་ཞེས་བྱ་བ་ནི་སྐབས་ཀྱིས་སྒྲུབ་པ་འགོད་པ་ཡིན་ལ། དེ་ཡང་བསྒྲུབ་པར་བྱ་བར་འདོད་པ་ཡིན་པས། དེ་ཁོ་ནར་རང་ཉིད་དང་ཁོ་ནའི་གཅད་བྱ་ཡང་དེ་གཉིས་ཀྱིས་གཅད་པ་ཡིན་ནོ། །དེས་ན་མ་བཟུང་བ་མཐའ་དག་འདོད་པ་ཉིད་ཀྱིས་དགག་པ་འགྲུབ་སྟེ། མ་བཟུང་བ་ནི་རང་གིས་བསྒྲུབ་བྱར་མ་བཟུང་བ་ཁོ་ན་ཡིན་པའི་ཕྱིར་རོ། །གལ་ཏེ་འདོད་པ་ཞེས་བྱ་བ་སྐབས་ཀྱིས་བསྒྲུབ་པ་འགོད་པའི་འདོད་པར་མི་རྟོགས་པས་བསྟན་བཅོས་བྱེད་པའི་འདོད་པ་ལ་ཐལ་ན་ནི།

རང་ཉིད་ཀྱང་རྒོལ་བ་སྒྲུབ་པ་འགོད་འཁན་ལ་མི་རྟོགས་ཀྱི། བསྟན་བཅོས་བྱེད་པ་ལ་སོགས་པ་ལ་གོ་བར་ཐལ་བས་སོ། །འོ་ན་རང་ཉིད་དང་ཚིག་ཕྲད་མཚན་ཉིད་མ་ཡིན་པར་ཐལ་ལོ་ཞེ་ན། དེ་ལྟར་ཡིན་ཏེ། འདི་ནི་མཚན་ཉིད་དངོས་མ་ཡིན་པར་འདོད་པའི་མཚན་ཉིད་ལ་ལོག་པར་རྟོགས་པ་སྤོང་བ་ཡིན་ཏེ། འདི་གཉིས་མཚན་ཉིད་དང་ལྷན་ཅིག་མ་བསྟན་ན། འདོད་པའི་མཚན་ཉིད་མ་རྟོགས་པས། དེས་རྣམ་པར་གཅད་པར་བྱ་བ་མ་བཅད་པར་རྟོགས་པར་ཐལ་བ་དགག་པའི་ཕྱིར། འདི་མཚན་ཉིད་ཀྱི་ནང་དུ་བཀོད་པས་མི་འགལ་ལོ། །དེས་ན་གཞན་གྱི་ལོག་པར་རྟོགས་པ་ ༼༣༩༧༽ ལ་ལྟོས་ཏེ། ཡོངས་སུ་མ་བཟུང་བ་གཅོད་པ་ལ་གསུམ་ཁོ་ནར་ངེས་སོ། །ཉེས་པ་ཡང་གཉིས་ཏེ་གྲུབ་ཟིན་པ་དང་བསལ་བ་སྟེ། བསྒྲུབ་མི་དགོས་པ་དང་མི་ནུས་པའི་ཕྱིར་རོ། །དེ་གཅོད་པ་ནི་རང་གི་ངོ་བོ་དང་མ་བསལ་བ་ཡིན་པས་ལྔ་ཁོ་ནར་ངེས་སོ། །གལ་ཏེ་མཚན་ཉིད་རྣམ་པ་ལྔ་ཙམ་ཚང་བས་དམ་བཅའ་བ་ཡང་དག་པ་ཡིན་ན། སྒྲ་རྟག་པའམ་མི་རྟག་ཅེས་དཔྱོད་པ་ན། ཐ་དད་པ་དབང་པོས་བཟུང་བར་བྱ་བའི་སྒྲ་ཉིད་ཀྱིས་སྤྱི་དང་དོན་གཅིག་ལ་འདུ་བ་ཅན་གྱི་མི་རྟག་པ་ཉིད་སྒྲ་ལ་སྒྲུབ་པ་ན་ཡང༌། དམ་བཅའ་བ་སྐྱོན་མེད་དུ་ཐལ་ཏེ་མཚན་ཉིད་ལྔ་པོ་ཚང་བའི་ཕྱིར་རོ། །དེ་ལྟ་ཡིན་ན་རྒོལ་བ་ཚར་གཅད་པའི་གནས་སུ་ཅི་སྟེ་བཞག་ཅེ་ན། འདི་ནི་དམ་བཅའ་བའི་མཚན་ཉིད་དང་ལྡན་པས་སྐྱོན་མེད་པ་ཡིན་ཡང་སྐབས་སུ་མ་བབ་བརྗོད་པས་རྒོལ་བ་སྨྲ་མི་མཁས་པ་ཉེས་པར་བཞག་པ་ཡིན་གྱི། དམ་བཅའ་སྐྱོན་ཅན་བརྗོད་པས་ནི་མ་ཡིན་ནོ། །དཔེར་ན་སྒྲ་རྟག་པའམ་མི་རྟག་པ་ལ་རྩོད་པའི་ཚེ། གང་ན་དུ་བ་ཡོད་པ་དེ་ན། མེ་ཡོད་དེ་དཔེར་ན་ཚང་མང་བཞིན་ནོ། །ཤེས་པར་འདོད་པའི་བྱེ་བྲག་ཅན་གྱི་ལ་ལ་སོགས་པ་འདི་ན་ཡང་དུ་བ་ཡོད་པས་ཞེས་བརྗོད་པ་ན། ཅི་དུ་བ་དེ་ཕྱོགས་དེར་མེ་སྒྲུབ་པའི་གཏན་ཚིགས་ཉིད་མ་ཡིན་ནམ། དེ་ལྟ་ན་ཡང་གཏན་ཚིགས་གཞན་བསྟན་པའི་སྐབས་སུ། སྐྱོན་མེད་ཡིན་ཡང་དེར་མི་མཁོ་བ་གཞན་གོད་པ་ནི་མ་འབྲེལ་བ་བརྗོད་པས་ཚར་གཅད་པར་བྱ་བ་ལྟར་འདི་ཡང་ཡིན་ནོ། །གལ་ཏེ་མ་བཟུང་བ་ཕྱོགས་མ་ཡིན་པས་འདོད་པས་དེ་གཅོད་པར་བྱེད་ན་མ་བཟུང་བ་གཏན་ཚིགས་སུ་ཡང་ཇི་ལྟར་ཡིན།

དེས་ན་གཏན་ཚིགས་ཀྱི་མཚན་ཉིད་ལ་ཡང་འདོད་པ་དགོས་པས་མཚན་ཉིད་གཞིར་ཐལ་ 

༼༣༩༨༽ ལོ། །དེར་འདོད་པ་མཚན་ཉིད་དུ་མི་དགོས་ན། འདིར་ཡང་ཇི་ལྟར་ཡིན་ཏེ་ཁྱད་པར་མེད་པའི་ཕྱིར་རོ། །གལ་ཏེ་གཏན་ཚིགས་ལ་ནི་འདོད་པ་མཚན་ཉིད་དུ་མི་རྗོད་དེ། གཞན་བཟུང་བས་མ་བཟུང་བ་བཅད་ཟིན་པས་རྣམ་གཅད་མེད་པའི་ཕྱིར་རོ། །འདི་ལྟར་བསྒྲུབ་བྱ་བཟུང་ན་དེ་ལ་ལྟོས་ཏེ་སྐྱོན་མེད་དེ། དངོས་སུ་རང་ཉིད་མ་བཟུང་ཡང་གཏན་ཚིགས་སུ་ཤུགས་ཀྱིས་བཟུང་བའི་ཕྱིར་རོ་ཞེ་ན། གཞན་བཟུང་བས་བཟུང་བར་གྲུབ་པའི་ཕྱིར་དངོས་སུ་འདོད་པ་ལ་མི་ལྟོས་པ་ནི། གྲུབ་ཟིན་ཀྱང་མ་ངེས་ཏེ། གཏན་ཚིགས་བཟུང་བས་བསྒྲུབ་བྱ་བཟུང་བ་གྲུབ་པའི་ཕྱིར་བསྒྲུབ་བྱ་ལ་ཡང་འདོད་པ་མི་དགོས་པར་ཐལ་བའི་ཕྱིར་རོ། །གཏན་ཚིགས་བཟུང་བས་བསྒྲུབ་བྱ་བཟུང་བ་མ་གྲུབ་ན་བཟློག་པ་ཡང་མི་འགྲུབ་བོ། །གལ་ཏེ་གཏན་ཚིགས་བཟུང་བས་དེས་གང་བསྒྲུབ་པར་ནུས་པ་དེ་བསྒྲུབ་བྱར་དོན་གྱིས་བཟུང་བ་འགྲུབ་ན། འགལ་བའི་གཏན་ཚིགས་ལྟར་སྣང་བ་ལ་སོགས་པ་མེད་པར་ཐལ་ཏེ། དེས་ནུས་པ་ལ་ལྟོས་ནས་འགལ་བ་དང་མ་གྲུབ་པ་དང་མ་ངེས་པར་ནི་འགལ་བའི་ཕྱིར་རོ་ཞེ་ན། འོ་ན་བསྒྲུབ་བྱ་བཟུང་བས་གཏན་ཚིགས་བཟུང་བ་ལ་ཡང་འགལ་བ་ལ་སོགས་པ་མེད་པར་ཐལ་ཏེ། དེ་ལ་ནུས་པ་ནི་དེ་ལ་ལྟོས་ནས་འགལ་བ་ལ་སོགས་པར་འགལ་བའི་ཕྱིར་རོ། །འོན་ཏེ་བསྒྲུབ་བྱ་བཟུང་བའི་ཤུགས་ཀྱིས་བཟུང་བ་ལས་གཞན་རང་ཉིད་དངོས་སུ་བཟུང་བ་ཡང་སྲིད་པ་མི་འགལ་བས། གཏན་ཚིགས་ལྟར་སྣང་བ་ནི་དེ་ལ་འདོད་ན། འོ་ན་གཏན་ཚིགས་བཟུང་བས་ཤུགས་ཀྱིས་བཟུང་བ་ལས་གཞན་རང་ཉིད་བཟུང་བའི་བསྒྲུབ་བྱ་སྲིད་པས་དེ་ལ་ལྟོས་ཏེ་གཏན་ཚིགས་ལྟར་སྣང་བ་སྲིད་པས་མཚུངས་སོ། །དེས་ན་གཞན་བཟུང་བས་གྲུབ་ ༼༣༩༩༽ པས་དེ་དངོས་སུ་མི་བཟུང་བ་ནི་མ་ངེས་སོ། །གལ་ཏེ་གཏན་ཚིགས་ནི་དངོས་སུ་འདོད་པ་ལ་མི་ལྟོས་ཏེ། བསྒྲུབ་བྱ་ལ་ལྟོས་པའི་ཕྱིར་རོ། །གཏན་ཚིགས་ཀྱི་སྐྱོན་ཡོན་ནི་བསྒྲུབ་བྱ་ལ་ལྟོས་ནས་གནས་པའི་ཕྱིར། །དེའི་གཞན་གྱི་དབང་ཡིན་པས།

རང་ཉིད་དངོས་སུ་གཏན་ཚིགས་སུ་མི་འདོད་ཀྱང་བསྒྲུབ་བྱར་འདོད་པ་དེ་ལ་ལྟོས་ཏེ་གཏན་ཚིགས་སུ་བཟུང་བར་གྲུབ་པའམ། མ་བཟུང་ཡང་དེ་ལ་ལྟོས་ཏེ་གཏན་ཚིགས་ཉིད་ཡིན་པའི་ཕྱིར། ཡང་འདོད་པ་ལ་མི་ལྟོས་སོ་ཞེས་རྟོག་ན། འདི་ནི་མ་གྲུབ་སྟེ། བསྒྲུབ་བྱར་བཟུང་བ་ནི་སྐྱེས་བུའི་འདོད་པ་ལ་ལྟོས་པ་དང༌། གཏན་ཚིགས་ཀྱི་མི་འཁྲུལ་བ་ནི་དངོས་པོ་བ་ཡིན་པའི་ཕྱིར་རོ། །དེས་ན་རང་ཉིད་རྟོགས་པར་བྱེད་པ་ན། བསྒྲུབ་བྱར་བཟུང་བ་མེད་ཀྱང་གཏན་ཚིགས་ཉིད་དུ་དངོས་པོ་ལ་གནས་པ་ཡིན་ནོ། །ཕྱིར་རྒོལ་བ་དང་རྩོད་པ་ན་ཡང་ཕྱོགས་ལ་སོགས་པའི་རྣམ་པར་གཞག་པ་ཡོད་པར་མ་ངེས་ཏེ། དེ་ལྟ་མ་ཡིན་ན་གཞན་གྱི་དོན་གྱི་རྗེས་སུ་དཔག་པར་བསྒྲུབ་བྱ་ངེས་པར་བརྗོད་པར་ཐལ་ལོ། །དེས་ན་གཏན་ཚིགས་ལ་ཡང་མ་གྲུབ་པས་གཏན་ཚིགས་ལ་ཡང་འདོད་པ་ཅི་སྟེ་མཚན་ཉིད་མ་ཡིན་ཞེ་ན། འདིར་ལན་ཉོན་ཅིག གཏན་ཚིགས་ཀྱི་སྐྱེས་བུ་མི་འདོད་ཀྱང་དངོས་པོ་ལ་གནས་པ་ཉིད་ཡིན་ཏེ། མི་འཁྲུལ་བ་ངེས་པས། རང་གི་ཁྱབ་བྱེད་ལ་རྟོགས་པ་སྐྱེད་པའི་རྒྱུ་ནི་འདོད་པས་མ་བཞག་པར་གྲུབ་པའི་ཕྱིར་རོ། །བདག་ལ་སོགས་པ་དགག་པ་ལ་ཁྱབ་བྱེད་རིམ་དང་ཅིག་ཅར་མེད་པ་ཡང༌། ཁྱབ་བྱེད་དེ་དངོས་པོ་ལ་ཡོད་ན་གཏན་ཚིགས་མ་གྲུབ་པར་འགྱུར་བས། གཏན་ཚིགས་སུ་སྐྱེས་བུས་འདོད་པ་ཙམ་གྱིས་མི་འགྲུབ་པའི་ཕྱིར། ཆ་དེས་དངོས་པོ་ལ་གྲུབ་ཅེས་བྱའི། ནུས་པ ༼༤༠༠༽ ཅན་ཉིད་རྣམ་པར་གནས་པ་ལ་མི་ལྟོས་སོ། །བསྒྲུབ་པར་བྱ་བ་ནི་དངོས་པོར་གྲུབ་པ་ཉིད་མ་ཡིན་ཏེ། འགལ་བའི་གཏན་ཚིགས་ཀྱི་དམ་བཅའ་བ་དངོས་པོ་ལ་མེད་ཀྱང་བསྒྲུབ་བྱ་སྐྱོན་མེད་དུ་འདོད་པས་གནས་པའི་ཕྱིར་རོ། །དེས་ན་གཏན་ཚིགས་ནི་དངོས་པོ་ལ་གནས་ལ། བསྒྲུབ་བྱའི་དངོས་པོར་གྲུབ་པ་མ་ཡིན་ནོ། །གཞན་ཡང་གཏན་ཚིགས་ནི་འདོད་པ་ལ་མི་ལྟོས་ཏེ། བྱས་པ་ཉིད་རྟག་པ་ལ་རྟགས་སུ་འདོད་ཀྱི་མི་རྟག་པའི་སྒྲུབ་བྱེད་དུ་མི་འདོད་ཀྱང༌། ནུས་པ་གནས་པ།

གཞན་དུ་མི་འགྱུར་བའི་དབང་གིས་མི་རྟག་པ་སྒྲུབ་པར་བྱེད་ཀྱི་རྟག་པ་ནི་མི་སྒྲུབ་པའི་ཕྱིར་རོ། །དེ་ལྟ་མ་ཡིན་ན་མི་རྟག་པ་ལ་གོ་བྱེད་དུ་མི་འདོད་པས་དེར་ནུས་པ་ལྡོག་ཅིང༌། ཇི་ལྟར་འདོད་པ་ལ་ནུས་པ་འཇུག་པར་ཐལ་ན་དེ་ལྟ་ནི་མ་ཡིན་ནོ། །བསྒྲུབ་བྱ་ནི་འདོད་པའི་དབང་གིས་གནས་པ་ཡིན་ཏེ། དངོས་པོ་གཅིག་ལ་སྐྱེས་བུ་དུ་མའི་འདོད་པ་ཇི་ལྟ་བར་བསྒྲུབ་བྱ་སྐྱོན་མེད་དུ་མ་གནས་པའི་ཕྱིར་རོ། །དེས་ན་གཏན་ཚིགས་ནི་མི་འདོད་ཀྱང་ཡིན་པས་འདོད་པ་ནི་དེའི་མཚན་ཉིད་མ་ཡིན་ནོ། །འོ་ན་གཏན་ཚིགས་ལ་མ་གྲུབ་པ་དང་འགལ་བ་ལ་སོགས་པར་རྣམ་པར་འཇོག་པ། བསྒྲུབ་བྱ་རྣམ་པར་གཞག་པ་ལ་ལྟོས་ནས་བྱེད་པ་ཇི་ལྟར་ཞེ་ན། དངོས་པོའི་རང་བཞིན་དེའི་ཡུལ་མ་ཡིན་པ་ལ་རྟོགས་པ་སྐྱེད་པར་མི་ནུས་པ་དང༌། ཡུལ་ལ་རྟོགས་པ་སྐྱེད་པར་ནུས་པ་དེ་བསྒྲུབ་བྱ་བཟུང་བ་ལ་མི་ལྟོས་མོད་ཀྱི། ནུས་པ་མ་རྟོགས་པའི་སྐྱེས་བུས་ནུས་པའི་ཡུལ་མ་ཡིན་པ་ལ་ནུས་པར་བཟུང་བ་ན་སྐྱེས་བུའི་སྐྱོན་ཡིན་ལ། དེ་ཉིད་ནི་གཏན་ཚིགས་ཀྱི་སྐྱོན་དུ་ཐ་སྙད་དུ་བྱས་པ་ཡིན་ཏེ། དེ་ལྟར་ན་ཐ་སྙད་སླ་བའི་ཕྱིར་རོ། །དེས་ན་འདོད་པའི་ཕྱོགས་ཀྱི་མཚན་ཉིད་ཡིན་པས་མཚན་ ༼༤༠༡༽ ཉིད་ལྔ་ཁོ་ནར་ངེས་སོ། །གཉིས་པ་མཚན་ཉིད་ཀྱི་རང་བཞིན་ནི་མཚན་གཞི་དང་མཚོན་བྱ་ལ་ལྟོས་ནས་ཡིན་པས་དང་པོར་དེ་དཔྱད་དོ། །དེ་ལ་མཚན་ཉིད་ཀྱི་གཞི་ནི་མི་མཁས་པས་བསམ་པ་ལ་ལྟོས་ནས། རྣམ་པར་བརྟག་པར་བྱ་བ་ལ་སྣང་བ་ཉིད་དུ་ཞེན་པའི་དབང་གིས་ཕྱི་རོལ་གྱི་ལ་དང་མེ་ལ་སོགས་པ་ཚོགས་པའི་དོན་ཡིན་ནོ། །རང་བཞིན་སེམས་པས་རྣམ་པར་དཔྱད་ན་ནི་དེ་འདྲ་བ་དངོས་པོ་ལ་མ་གྲུབ་པས་མེད་པ་ཁོ་ནའོ། །དེས་ན་རྣམ་པར་རྟོག་པས་བརྟགས་པ་སྟེ། རྟོག་པ་རང་རིག་པས་གྲུབ་པའི་ཤུགས་ཀྱིས་གྲུབ་པའོ། །དེའི་ཕྱིར་སོ་སོ་རང་རིག་པའི་ཕྱིར་སྤང་བར་མི་འོས་པ་ནི་ཆོས་ཅན་ནོ། །ཞེས་འཆད་པར་འགྱུར་རོ། །མཚོན་པར་བྱ་བ་ནི་བསྟན་བྱ་བ་ཞེས་བྱ་བས་བརྗོད་པ་སྟེ་བསྟན་པར་འོས་པའི་ཐ་སྙད་དུ་བྱ་བའོ། །དེ་ཡང་སྟོན་པའི་བྱེད་པས་ཡུལ་དུ་བྱས་པ་དང༌།

ཡུལ་དུ་བྱ་བར་རིགས་པ་ཉིད་ལ་ཐ་སྙད་དེར་བྱེད་པས་དེ་གཉིས་ནི་ཐ་སྙད་ཀྱི་རྒྱུ་མཚན་ཡིན་ལ། དེ་ཡང་མཚན་ཉིད་ཅེས་བྱ་བར་གྲགས་སོ། །དེ་ལ་ཡུལ་དུ་བྱ་བར་རིགས་ཀྱང་སྟོན་བྱེད་ཀྱི་བྱེད་པས་ཡུལ་ཉིད་དུ་མ་བྱས་ན་ནི། གནོད་པ་མེད་པའི་སྒྲ་དོན་གྱི་རྗེས་སུ་འབྲང་བའི་རྟོགས་པ་དང་ལྡན་པར་བསྒྲུབ་བྱའི་ཐ་སྙད་དུ་བྱ་བ་མ་ཡིན་ཏེ། མེ་བསྒྲུབ་པའི་སྐབས་སུ་ལྷ་འདྲེ་དང་ལྡན་པ་ཉིད་བཞིན་ནོ། །ཡུལ་དུ་བྱས་ཀྱང་མི་རིགས་པ་ཡིན་ན་ཡང་གྲུབ་ཟིན་པ་དང་བསལ་བ་དག་ལ་རྟོག་པ་དང་མི་ལྡན་པས་བསྟན་ཀྱང་དེའི་ཐ་སྙད་དུ་མི་བྱ་བ་བཞིན་ནོ། །དེས་ན་ཐ་སྙད་ཀྱི་རྒྱུ་མཚན་ནི་གཉིས་ག་ཚོགས་པ་ཡིན་ནོ། །ཐ་སྙད་ཀྱི་བྱེད་པས་ཡུལ་དུ་བྱས་པ་དང༌། དེར་རིགས་པའི་དོན་དེ་ཉིད་ནི་རྣམ་པར་ཕྱེ་ན་ཆོས་ལྔ་ ༼༤༠༢༽ ཚོགས་པའི་རང་བཞིན་ཡིན་ཏེ། འདོད་པ་དང་དེས་བསྐྱེད་པའི་རྣམ་པ་རིག་བྱེད་སྟོན་པའི་བྱེད་པས་བཟུང་བ་དང༌། ཁོ་ནར་བཟུང་བ་དང༌། རྒོལ་བ་རང་ཉིད་ཀྱི་སྟོན་པའི་བྱེད་པས་བཟུང་བ་ནི་སྟོན་པའི་བྱེད་པས་ཡུལ་དུ་བྱས་པའི་དོན་ཡིན་ལ། རང་གི་ངོ་བོ་དང་མ་བསལ་བ་ནི་དེར་རིགས་པའི་དོན་ཡིན་ནོ། །སྔ་མ་གསུམ་ཡང་འདོད་པ་ཉིད་དུ་འདུས་པས་དེ་ཁོ་ནར་རྣམ་པ་གསུམ་མོ། །དེས་ན་མཚན་ཉིད་ལྔ་པོ་ནི་གསུམ་ཉིད་ཡིན་ལ། གསུམ་པོ་ཡང་དངོས་སུ་ན་བསྟན་བྱའི་ཐ་སྙད་ཀྱི་རྒྱུ་མཚན་གཉིས་པོ་ཁོ་ན་ཡིན་ནོ། །བསྟན་བྱའི་སྒྲ་ནི་དེའི་ཐ་སྙད་དུ་བྱ་བ་རྗོད་པས་མཚོན་བྱ་རྗོད་པར་ལྟའོ། །དེ་ནི་མཚན་ཉིད་ཀྱི་རང་བཞིན་གྱི་དོན་ཙམ་དཔྱད་པའོ། །གཞུང་དང་སྦྱར་བ་ནི1$0000300་རྗེས་སུ་དཔག་པར་བྱ་བ་དེ་ཡང་1$0000270ཞེས་བྱ་བ་རྗེས་སུ་དཔག་པའི་ཐ་སྙད་དུ་བྱ་བ་ཡང༌། བསྟན་བྱ་བ་སྟེ། བསྟན་པར་བྱ་བའི་ཐ་སྙད་དུ་བྱ་བ་ཡིན་ནོ་ཞེས་བལྟའོ། །ཐ་སྙད་ཀྱང་དེའི་རྒྱུ་མཚན་ལ་ལྟོས་པས་ཡུལ་གང་ལ་ཐ་སྙད་དུ་བྱ་བའི་རྒྱུ་མཚན་ཁྱད་པར་དུ་བཞག་ནས་སྟོན་པ་ནི།

1$0000300ངོ་བོར་1$0000270ཞེས་བྱ་བའོ། །ངོ་བོར་ཅི་ཞེ་ན། 1$0000300བསྟན་བྱ་1$0000270ཞེས་བྱ་བས་དོན་གྱིས་འཕངས་པ་སྟོན་པའི་བྱེད་པས་བཟུང་བ་ཞེས་བྱ་བ་དང་འབྲེལ་པས་ངོ་བོར་སྟོན་པའི་བྱེད་པས་བཟུང་བ་སྟེ་མ་གྲུབ་པ་ཉིད་དུ་བཟུང་བའོ། །ལས་ཀྱི་ངོ་བོར་བཟུང་བ་སྟེ་མ་གྲུབ་པ་ཉིད་བཟུང་བའོ། །དེས་ན་གྲུབ་པ་ལ་དེར་བཟུང་བ་གཅོད་དོ། །དེ་ལྟ་ན་ཡང་གཏན་ཚིགས་དང་དཔེ་མ་གྲུབ་པ་དག་ནི་གྲུབ་པའི་རང་བཞིན་དུ་ལུས་ངག་གི་རྣམ་པར་རིག་བྱེད་ཀྱིས་བསྟན་པའི་ཕྱིར་གྲུབ་པར་ཡང་སྟོན་བྱེད་ཀྱི་བྱེད་པས་བཟུང་མོད་ཀྱི། མ་གྲུབ་པར་ཡིད་ལ་འདོད་པས་སྒྲུབ་བྱེད་གཞན་གྱི་བྱེད་ ༼༤༠༣༽ པའི་ཡུལ་དུ་ཡང་བརྟགས་པའི་ཕྱིར་ན། ལས་ཀྱི་ངོ་བོ་དང་དེ་ལས་བཟློག་པ་བྱེད་པའི་རང་བཞིན་གཉིས་ཀར་དུས་གཅིག་ཏུ་སྟོན་བྱེད་ཀྱི་བྱེད་པས་བཟུང་བ་ཡང་དམ་བཅའ་བར་འགྱུར་རོ་སྙམ་ན། 1$0000300ཁོ་ནར་1$0000270ཞེས་བྱ་བས་ངོ་བོར་མ་ཡིན་པར་ཡང་བཟུང་བ་དེ་བཀག་གོ །རང་ཉིད་དང་འདོད་པ་ལ་སོགས་པ་གཞུང་དང་སྦྱར་བ་ནི་སླའོ། 1$0000300།དེ་ནི་ཇི་ལྟར་1$0000270ཞེས་བྱ་བའི་དྲི་བ་ལ་1$0000300སྐབས་ཀྱིས་སོ་1$0000270ཞེས་ལན་རྗོད་པ་ནི་མི་འཐད་དེ། སྐབས་ནི་རྩོད་པ་རྩོམ་པ་ལ་བྱ་ལ། དེ་ཡང་འདོད་པའི་རྒྱུ་ཡིན་པས་དེ་འདོད་པ་དཔོག་པའི་འབྲས་བུ་དང་རང་བཞིན་གྱི་རྟགས་ནི་མ་ཡིན་ནོ། །རྒྱུའི་རྟགས་ཀྱང་ཁས་བླང་པར་མི་ནུས་ཏེ། རྒྱུ་ཙམ་འཁྲུལ་པ་དང༌། ནུས་པ་ཐོགས་མེད་ཀྱང་འབྲས་བུ་མ་མཐོང་བར་མི་ངེས་པའི་ཕྱིར་རོ་ཞེ་ན། སློབ་དཔོན་ཤེས་རབ་འབྱུང་གནས་ན་རེ་ནི། འདོད་པ་ཙམ་ནི་གཏན་ཚིགས་ཀྱི་ཚིག་སྦྱོར་བ་ལས་རྟོགས་ལ། འདོད་པ་གྲུབ་ཟིན་པ་དེ་ཡུལ་ངེས་པ་ལ་འཇུག་པར་ནི། སྐབས་འདི་ལས་སྐྱེས་པའི་ཕྱིར་ཞེས་བྱ་བ་རང་བཞིན་གྱི་རྟགས་ལས་རྟོགས་སོ། །དེས་ན་སྐབས་ཀྱི་ཁྱད་པར་ཅན་གྱི་རྟགས་ལ་སྐབས་ཞེས་བརྗོད་དོ་ཞེའོ། །སློབ་དཔོན་ཆོས་མཆོག་ན་རེ་ནི།

རྩོད་པ་རྩོམ་པ་སྐབས་ཡིན་ཡང༌། དེ་ནི་འདོད་པའི་འབྲས་བུ་གཏན་ཚིགས་སྦྱོར་བའི་ཁྱད་པར་ཡིན་པས། ཁྱད་པར་ཅན་གྱི་འདོད་པ་དཔོག་པ་ལ་སྐབས་རྟགས་སུ་བརྗོད་པར་ཟད་དོ་ཞེའོ། །ཡང་ན་སྐབས་ཞེས་བྱ་བ་ནི་དེ་དང་མཐུན་པའི་རྩོམ་པ་ཙམ་ཡིན་པས་གཏན་ཚིགས་སྦྱོར་བའི་ཚིག་ཉིད་དོ། །དེ་ལས་འདོད་པ་དཔོག་པ་ཡིན་ཏེ། དེ་དང་འདོད་པ་རྒྱུ་འབྲས་སུ་རང་གི་རྒྱུད་ལ་ངེས་པའི་ཕྱིར་རོ། །འདོད་པ་ཁྱད་ ༼༤༠༤༽ པར་ཅན་དཔོག་པ་ནི་སྐབས་དེ་ཉིད་ཁྱད་པར་ཅན་དུ་བཟུང་བས་ཡིན་ལ། དེའི་ཁྱད་པར་ཡང་རྩོད་པ་རྩོམ་པ་ཡིན་ནོ། །དེ་ཡང་སྐབས་ཉིད་ཡིན་པས་ཁྱད་པར་དུ་བྱ་བ་དང་བྱེད་པ་གཉི་ག་སྐབས་ཡིན་ནོ། །དེས་ན་འབྲས་བུའི་རྟགས་ཅན་མི་རྗོད་དེ། ཞེས་བྱ་བ་དང་ཡང་མཐུན་ནོ། 1$0000300།སྐྱོན་མེད་ན་ནི་འདོད་པ་ལ་གནོད་པར་བྱེད་པ་ཡང་མི་འགྱུར་ཏེ་1$0000270ཞེས་བྱ་བ་ནི། འདོད་པ་ལ་གནོད་པ་བྱེད་པ་འགལ་བ་ཡིན་ཡང་སྐྱོན་དུ་མི་འགྱུར་ཏེ། ཞེས་བྱ་བའི་དོན་ཏོ། །དཔེར་ན་མ་སྨྲས་པའི་བསྒྲུབ་བྱ་དཔེ་ལ་རྗེས་སུ་འགྲོ་བ་མ་གྲུབ་ཀྱང་སྐྱོན་མ་ཡིན་པ་བཞིན་ནོ། །འགལ་བ་ཡིན་བཞིན་དུ་སྐྱོན་མེད་ན་མི་རུང་བས་ན་འདི་ནི་འགལ་ཉིད་མ་ཡིན་ནོ་ཞེས་རྟག་ན། འགལ་བར་སྒྲུབ་པ་ནི་1$0000300དེ་ནི་1$0000270ཞེས་བྱ་བ་སྟེ། འདོད་པ་ལ་གནོད་པ་ནིའོ། །བསྒྲུབ་པར་བྱ་བའི་མི་མཐུན་པའི་ཕྱོགས་ཞེས་བྱ་བ་ནི། མ་སྨྲས་པར་འདོད་པས་ཁྱབ་པའི་མི་མཐུན་པའི་ཕྱིར་ཏེ། མ་སྨྲས་པ་ཡང་ཁྱད་པར་གྱི་བསྒྲུབ་བྱར་ཕ་རོལ་ཁས་ལེན་པའི་སྐབས་ཡིན་པའི་ཕྱིར་རོ། །སློབ་དཔོན་ཆོས་མཆོག་འདོད་པ་ལ་གནོད་པ་བྱེད་པ་ཡང་འགལ་བར་མི་འགྱུར་ཏེ། འགལ་བ་དེ་ནི་1$0000300བསྒྲུབ་པར་བྱ་བའི་མི་མཐུན་པའི་ཕྱོགས་ཉིད་ལ་འཇུག་པས་1$0000270ཞེས་འཆད་པ་ནི་སྐབས་དང་མི་འགྲིགས་ཏེ། འདོད་པ་སྒྲུབ་བྱར་ཁས་ལེན་པ་ལ་འདི་བརྗོད་པའི་ཕྱིར་དང༌། དེ་ལ་ཡང་འདོད་པ་ལ་གནོད་པ་འགལ་བ་ཉིད་དགག་པར་མི་ནུས་པའི་ཕྱིར་རོ། །དེ་ནི་ཞེས་བྱ་བ་ལ་སོགས་པ་འཐད་པ་ཡང་ཕྱིན་ཅི་ལོག་ཏུ་སྣང་བའི་ཕྱིར་རོ།

1$0000300།གཉིས་པ་དང་བཅས་པའི་སྦྱོར་བ་ལ། བུམ་པ་ནི།1$0000270 བུམ་པའི་འཇིག་རྟེན་ཕ་རོལ་ནས་མ་འོངས་པའི་1$0000300སྐྱེས་བུ་གང་རུང་གིས་གཉིས་པ་དང་བཅས་པ་ཡིན་ཏེ1$0000270། ༼༤༠༥༽ 1$0000300ཨུད་པ་ལ་མ་ཡིན་པའི་ཕྱིར། རྩིག་པ་བཞིན་ནོ་1$0000270ཞེས་བྱ་བ་འདིའི། གཉིས་པ་དང་བཅས་པའི་དོན་ཅི་ཡིན། འབྲེལ་པ་ཡིན་ན་ནི། ཐ་དད་པ་ལ་རྒྱུ་འབྲས་ལས་གཞན་པའི་འབྲེལ་པ་མེད་ལ། བུམ་པ་སྐྱེས་བུའི་རྒྱུ་ཅན་ནམ། འབྲས་བུ་ཅན་དུ་སྒྲུབ་ན་ཡང་དམ་བཅའ་ལ་མངོན་སུམ་གྱིས་གནོད་དོ། །རྫ་མཁན་ལ་སོགས་པ་བུམ་པའི་རྒྱུ་ཡིན་ཡང་དེ་ལས་གཞན་པའི་སྐྱེས་བུ་འཇིག་རྟེན་ཕ་རོལ་ནས་མ་འོངས་པར་སྒྲུབ་པ་ན། ཕན་ཚུན་མེད་ན་མེད་པ་མ་ཡིན་པར་མངོན་སུམ་གྱིས་མཐོང་བས་གནོད་པ་ཡིན་ནོ། །དེས་ན་དཔེ་རྩིག་པ་ཡང་བུམ་པ་དང་འབྲེལ་པ་དང་སྐྱེས་བུ་དང་འབྲེལ་པ་མེད་པར་མངོན་སུམ་དུ་མཐོང་བས་བསྒྲུབ་བྱ་མ་ཚང་བ་ཡིན་ནོ། །དེས་ན་ཤིན་ཏུ་གསལ་བའི་ཉེས་པ་དམ་བཅའ་བ་མངོན་སུམ་གྱི་གསལ་བ་དང༌། དཔེ་སྒྲུབ་བྱས་སྟོང་པ་མི་རྗོད་པར་བཏང་སྙོམས་སུ་ཅི་སྟེ་འཇོག་ཅེ་ན། དེ་ལྟར་ནི་བརྗོད་པར་མི་ནུས་ཏེ། གཉིས་པ་དང་བཅས་པའི་དོན་ནི་ལྷན་ཅིག་ཚད་མ་གཅིག་གིས་གཞལ་བར་བྱ་བ་ཡིན་པས། དེ་ལྟར་ཡིན་པ་ལ་མངོན་སུམ་གྱིས་མ་གནོད་པའི་ཕྱིར་རོ། །དེས་ན་སྤྱིར་མ་གྲུབ་པ་དང༌། ཁྱད་པར་གཅིག་ལ་དམ་བཅས་པ་བསལ་བ་དང༌། ཁྱད་པར་ཅིག་ཤོས་དཔེ་ལ་རྗེས་སུ་འགྲོ་བ་མ་གྲུབ་པར་བརྗོད་པ་ཡིན་ནོ། 1$0000300།སྒྲ་དང་བུམ་པའི་ཁྱད་པར་གྱིས་རྟོག་ན་1$0000270ཞེས་བྱ་བ་ནི། སྒྲའི་མི་རྟག་པ་དང་བུམ་པའི་མི་རྟག་པ་གཉིས་ལ་ཁྱད་པར་སོ་སོར་བརྟགས་ན། རྗེས་སུ་འགྲོ་བ་མེད་པ་དང༌། འགལ་བའི་སྐྱོན་དུ་འགྱུར་རོ། །འོན་ཏེ་སྤྱིར་བསྒྲུབ་བྱར་འདོད་ན། འདིར་སྤྱི་ཉིད་བསྒྲུབ་པར་བྱ་བ་ཡིན་ནོ་ཞེས་བྱ་བའི་དོན་ཏོ། །ལན་གྱི་དོན་ནི་ཁོ་བོ་ཅག་ལ་ནི་ཁྱད་པར་ལ་མ་རེག་པར་ཡང་དུས་གཞན་དུ་རྗེས་

༼༤༠༦༽ སུ་འགྲོ་བ་དང་བྲལ་བ་ཙམ་མི་རྟག་པའི་རང་བཞིན། སྤྱི་བློའི་འགྱུར་བ་ཡིན་ཏེ། དེས་ན་དེ་གཏན་ཚིགས་ཡོད་པའི་ཁྱབ་བྱེད་དུ་ཤེས་པར་ནུས་སོ། །འདིར་ནི་ཁྱད་པར་ལ་མ་རེག་པར་ལུས་དང་བུམ་པ་གང་རུང་ཞེས་བྱ་བའི་སྤྱི་བློ་ལ་མི་གནས་པས། ཇི་ལྟར་ཨུད་པ་ལ་མ་ཡིན་པའི་ཁྱབ་བྱེད་དུ་རྟོགས་པར་ནུས། ཁྱད་པར་ཉིད་གང་རུང་གི་བློས་བཟུང་ན་ཡང་རྗེས་སུ་འགྲོ་བ་མེད་པས་ཇི་ལྟར་ཁྱབ་བྱེད་དུ་རྟོགས་ཞེས་བྱ་བའོ། །གལ་ཏེ་གཉི་ག་མ་ཡིན་པ་ལས་ལྡོག་པ་ཙམ་ནི་ཁྱད་པར་གཉིས་མ་བཟུང་བར་རྟོགས་པར་ནུས་པ་མ་ཡིན་ནམ། དེས་ན་སྤྱི་དེའི་ཟླ་ཅན་དུ་སྒྲུབ་པས་འདི་ཡང་སྐྱོན་ཇི་སྐད་བརྗོད་པ་མེད་དོ་ཞེ་ན། གཉི་ག་མ་ཡིན་པ་ལས་ལྡོག་ཅེས་བྱ་བས་ནི་གཉི་ག་མ་ཡིན་པ་བཀག་པ་ཡིན་ནོ། །དེ་ལ་དགག་བྱ་གཉི་ག་མ་ཡིན་པ་དེ། ཅི་དེ་གཉིས་མེད་པར་བཀག་པའམ། མ་ཡིན་པར་བཀག་པ་ཞིག་ཡིན་དང་པོ་ལྟར་ན་དེ་གཉིས་མེད་པ་བཀག་པ་ནི་དེ་གཉིས་ཉིད་ཡིན་ཏེ། དངོས་པོ་མེད་པ་བཀག་པ་ནི་བསྒྲུབ་པ་ཡིན་པའི་ཕྱིར་ཏེ། བཀག་པ་འགོག་པར་བྱེད་པ་ནི། བསྒྲུབ་པ་ལས་གཞན་ཅི་འདྲ་ཞིག ཅེས་བྱ་བའི་རིགས་པས་སོ། །མ་ཡིན་པ་འགོག་ན་ཡང༌། དེ་གཉིས་ལས་གཞན་སྣམ་བུ་བཀག་པ་ཉིད་གཉི་ག་མ་ཡིན་པ་བཀག་པའི་དོན་དུ་འགྱུར་རོ། །དེས་ན་གཉི་ག་མ་ཡིན་པ་ལས་ལྡོག་པའི་ཟླ་ཅན་ཞེས་བྱ་བ་ཡང༌། ཀ་བའི་ཟླ་ཅན་གྱི་དོན་དུ་འགྱུར་བས་གྲུབ་པ་ལ་སྒྲུབ་བོ། །འོན་ཏེ་དེ་མ་ཡིན་པའི་དངོས་པོ་མཐའ་དག་བཀག་པ་ལ་འདོད་ན། རི་བོང་གི་རྭ་ལ་སོགས་པ་མེད་པར་ཚད་མས་གཞལ་བའི་ཟླ་ཅན་དུ་བསྒྲུབ་པར་འགྱུར་བས་དེ་ལྟ་ན་ཡང་གྲུབ་པ་ལ་སྒྲུབ་བོ། །དེས་ན་གཉི་ག་མ་ཡིན་པ་ལས་ལྡོག་པ་ཞེས་བྱ་བ་ 

༼༤༠༧༽ འདི། དེ་གཉིས་ལས་གཞན་པའི་དངོས་པོ་མེད་པར་བཀག་པ་ཡིན་ན་གྲུབ་པ་ལ་སྒྲུབ་བོ། །དེ་གཉིས་མེད་པ་ཙམ་མེད་པར་བཀག་པ་ཡིན་ན་མེད་བཀག་ཏུ་མི་རུང་སྟེ་སྒྲུབ་པ་ཡིན་པས་སོ། །དེ་གཉིས་ལས་གཞན་པའི་དངོས་པོ་མ་ཡིན་པར་བཀག་པ་ཡིན་ན་ཡང་དེ་གཉིས་ཁོ་ན་སྟེ། །དགག་པ་གཉིས་ནི་རྣལ་མའི་དོན་ཡིན་པས་སོ། །དེ་གཉིས་མེད་པ་ཙམ་མ་ཡིན་པར་བཀག་པ་ཡིན་ན་ཡང་སྔ་མ་ལྟར་དེ་གཉིས་ཉིད་ཡིན་ནོ། །དེས་ན་སྒྲུབ་པའི་སྤྱི་མ་གྲུབ་པ་ལ་དགག་པའི་སྤྱི་ཡང་མ་གྲུབ་བོ། །གཉིས་ཁོ་ན་ལ་མ་ངེས་པ་གཞལ་བྱ་ལ་སོགས་གཞན་དང་ཐུན་མོང་བའི་སྤྱི་ནི་གྲུབ་ཀྱང་སྐབས་ཀྱི་དོན་སྒྲུབ་པ་ལ་མི་མཁོ་བས་གྲུབ་པ་སྒྲུབ་པ་ཁོ་ནའོ། །རྒོལ་བ་རང་ཉིད་ཀྱི་འདོད་པས་བསྒྲུབ་བྱར་བཟུང་བ་དེ་བསྒྲུབ་བྱའི་མཚན་ཉིད་ཡིན་པ་ན། སྒྲུབ་བྱེད་མ་གྲུབ་པ་ནི་བསྒྲུབ་བྱར་མི་ཐལ་ཏེ། རང་ཉིད་ཀྱིས་འདོད་པས་བསྒྲུབ་བྱར་བཟུང་བ་མེད་པའི་ཕྱིར་རོ། །དེས་ན་ཁོ་ནའི་སྒྲ་དོན་མེད་དོ་ཞེས་དོགས་པ་བསུ་ནས། 1$0000300འདིར་རང་ཉིད་དང་འདོད་པའི་སྒྲ་དག་གིས་1$0000270ཞེས་གསུངས་སོ། །ཀུན་ལས་བཏུས་པའི་གཞུང་འདིར་ཐལ་བར་འགྱུར་བས་དེ་གཅད་པའི་ཕྱིར་ཁོ་ན་བཤད་པ་ཡིན་ནོ་ཞེས་འབྲེལ་ཏེ། 1$0000300ངེས་པར་བཟུང་བའི་དོན་རྟོགས་ཀྱང་1$0000270ཞེས་བྱ་བ་ནི་བྱེད་པ་དང་ལྡན་པའི་མཐའ་ཅན་དང་མ་འབྲེལ་ནའོ། །ད་ལྟ་ནི་བསྟན་བྱ་ཞེས་བྱ་བ་བྱེད་ལྡན་གྱི་མཐའ་ཅན་དང་འབྲེལ་པས་དོན་མི་རྟོགས་པས་ཁོ་ནའི་སྒྲ་སྨྲོས་སོ། །རང་ཉིད་དང་འདོད་པས། བྱེད་ལྡན་དང་མ་འབྲེལ་ན་ཁོ་ནའི་དོན་རྟོགས་ལ། འབྲེལ་ན་མི་རྟོགས་པ་ཉིད་ཅི་ལྟར་ཞེ་ན། སློབ་དཔོན་ཆོས་མཆོག་ན་རེ། བྱེད་པ་དང་ལྡན་པའི་མཐའ་ཅན་མེད་ན་ནི་རང་ཉིད་ཀྱིས་འདོད་ ༼༤༠༨༽ པས་བསྒྲུབ་བྱར་བཟུང་བ་ཞེས་བྱ་བ་ད་ལྟར་འདོད་ཟིན་པར་རྟོགས་ལ། གཏན་ཚིགས་དང་དཔེ་མ་གྲུབ་པ་ནི། ད་ལྟ་རང་གི་འདོད་པས་བསྒྲུབ་བྱར་བཟུང་ཟིན་པ་མ་ཡིན་པས་དེ་གཉིས་ཁོ་ནས་འགོག་གོ

།བསྟན་བྱ་བ་ཞེས་བྱ་བ་དང་འབྲེལ་ན་ནི་བསྟན་པ་འབྱུང་བར་འགྱུར་བར་མི་འགལ་བ་ལྟར། དེའི་ཁྱད་པར་འདོད་པ་ཡང་འབྱུང་བར་འགྱུར་བ་ལ་ཐལ་བས། སྒྲུབ་བྱེད་མ་གྲུབ་པ་དམ་བཅའ་བར་ཐལ་ཏེ། ད་ལྟར་བསྒྲུབ་བྱར་མི་འདོད་ཀྱང༌། མ་འོངས་པ་ན་བསྒྲུབ་བྱར་འདོད་པར་འགྱུར་བའི་ཕྱིར་རོ། །གལ་ཏེ་འདོད་པའི་སྒྲ་ལ་ནི་ཥྚའི་རྐྱེན་བཞག་པ་ནི་ད་ལྟར་བརྗོད་པས་ན་མ་འོངས་པ་འགོག་གོ་ཞེ་ན། འདིར་ནི་ཞེས་གསུངས་ཏེ་ཀུན་ལས་བཏུས་པ་འདིར་ནི་1$0000300འདོད་པའི་སྐད་ཀྱི་བྱིངས་1$0000270ཨེ་ཤ་ལ། 1$0000300ནེ་ཥྚའི་1$0000270རྐྱེན། ཀྟ་1$0000300ཡན་ལག་པ་མ་ཡིན་1$0000270ཏེ། མ་འོངས་པ་འགོག་པའི་ཐབས་མ་ཡིན་ནོ། །འདོད་པར་འགྱུར་བ་ནི་ཁྱད་པར་བརྗོད་པས་གཙོ་བོ་མ་ཡིན་ལ། བསྟན་བྱ་བརྗོད་པ་ནི་ཁྱད་པར་ཅན་བརྗོད་པས་གཙོ་བོ་ཡིན་ནོ། །དེས་ན་གཙོ་བོའི་དབང་གིས་གཙོ་བོ་མ་ཡིན་པ་ཡང་མ་འོངས་པ་བརྗོད་པར་ཐལ་ཏེ། དཔེར་ན་ལྷ་བྱིན་སང་འདིར་ཕྱིན་ཟིན་པར་འགྱུར་རོ་ཞེས་བྱ་བ་བཞིན་ནོ། །འོ་ན་རིགས་པའི་སྒོའི་དམ་བཅའ་བ་ནི་བསྒྲུབ་བྱ་ཉིད་དུ་འདོད་པའོ་ཞེས་བྱ་བ་དེར་ཡང་ཁོ་ན་ལ་ལྟོས་པར་ཐལ་ལོ་ཞེ་ན། 1$0000300འདོད་པའི་ཚིག་ལ་ནི་1$0000270ཞེས་བྱ་བ་སྨྲོས་ཏེ། དེར་ནི་གཙོ་བོའི་སྒྲ་འབྱུང་བར་འགྱུར་བ་རྗོད་པ་དང་མ་འབྲེལ་བའི་ཕྱིར་རོ་ཞེས་འཆད་དོ། །འདིའི་བསྡུས་པའི་དོན་ནི་ཁོ་ན་མེད་ན་འདོད་པར་འགྱུར་བ་ད་ལྟར་མི་འདོད་པའི་དུས་སུ་དམ་བཅའ་བར་ཐལ་ལ། ཁོ་ན་ཡོད་པས་དེ་འགོག་ ༼༤༠༩༽ གོ་ཞེས་བྱ་བ་ཡིན་ནོ། །འདི་ནི་མི་འཐད་དོ། །དེ་ལྟ་ན་ནི་ཉེས་པ་གསུམ་སྤང་དཀའ་སྟེ། འདོད་པར་འགྱུར་བ་དགག་པ་ཁོ་ནའི་སྒྲ་མི་དགོས་པ་དང༌། མི་ནུས་པ་དང༌། ནུས་ན་ཧ་ཅང་ཐལ་བའོ། །དང་པོ་ནི་བརྗོད་བྱ་ཐ་དད་པའི་ཕྱིར། འདོད་པའི་སྒྲ་བསྟན་བྱ་དང་འབྲེལ་ཀྱང་མ་འོངས་པ་བརྗོད་པར་མི་ཐལ་ཏེ། དཔེར་ན་ད་ལྟ་ཡོད་པ་ནི་ཕྱིས་ཤེས་པར་བྱ་བ་ཡིན་ནོ་ཞེས་དངོས་པོའི་རང་བཞིན་གཅིག་གི་ཆོས་གཉིས་སམ།

འོ་མར་གྲུབ་ཟིན་པ་ནི། ཞོར་འགྱུར་རོ་ཞེས་རྒྱུན་གཅིག་ལ་གནས་པའི་དོན་གཉིས་སམ། ས་གཞི་འདིས་བསྐྱེད་པར་བྱ་བའི་མྱུ་གུ་ནི་འབྱུང་བར་འགྱུར་བ་ཡིན་ནོ་ཞེས་ཐ་དད་པའི་དོན་གཉིས་རྗོད་པའི་སྒྲ་བརྗོད་བྱ་ཐ་དད་པས་གཙོ་བོ་རྗོད་པ་མ་འོངས་པ་ལ་འགྱུར་ཡང་ཁྱད་པར་གྱི་བརྗོད་བྱ་དེ་ལྟ་མ་ཡིན་པ་བཞིན་ནོ། །ལྷ་སྦྱིན་འདིར་ཕྱིན་ཟིན་པར་འགྱུར་རོ་ཞེས་བྱ་བར་ནི། རྐྱེན་གཉིས་བརྗོད་བྱ་གཅིག་ལ་འཇུག་པའི་ཕྱིར་ཏེ། ཕྱིན་ཟིན་པའི་རྐྱེན་ཅན་གྱི་བརྗོད་བྱ་ཉིད་མ་འོངས་པ་རྗོད་པ། འགྱུར་རོའི་སྒྲས་ཡུལ་དུ་བྱས་པའི་ཕྱིར་དོན་དང་དཔེ་མི་འདྲའོ། །དེས་ན་འདོད་པ་མ་འོངས་པར་མི་ཐལ་བས། དེ་བཟློག་པའི་ཕྱིར་ཁོ་ནའི་སྒྲ་མི་དགོས་སོ། །གཉིས་པ་ནི་དོན་གཞན་ལ་འཇུག་པའི་ཁྱད་པར་ཅན་བརྗོད་པ་མ་འོངས་པ་ལ་འཇུག་པས། དེའི་ཁྱད་པར་རྗོད་པ་མ་འོངས་པ་ལ་ཐལ་ན་ནི། འདོད་པ་བཞིན་དུ་ཁོ་ན་ཡང་མ་འོངས་པ་ན་ཁོ་ནར་འགྱུར་བ་ལ་ཐལ་བས། ད་ལྟར་མི་འདོད་པ་མ་འོངས་པ་ན་འདོད་པར་འགྱུར་བ། ད་ལྟར་དམ་བཅའ་བ་ཡིན་པ་འགོག་པར་མི་ནུས་སོ། །གལ་ཏེ་དུས་གཅིག་ཏུ་བསྒྲུབ་བྱ་དང་སྒྲུབ་བྱེད་གཉི་གར་བསྟན་པ་ནི་མི་སྲིད་དོ། །དེས་ན་མ་ ༼༤༡༠༽ འོངས་པ་ན་བསྒྲུབ་བྱ་ཁོ་ནར་བསྟན་པ་ཞེས་བྱ་བས། མ་འོངས་པ་ན་སྒྲུབ་བྱེད་དུ་བསྟན་པ་འགོག་ན་ནི། ཁོ་ནའི་སྒྲས་དོན་མེད་དེ་མ་བསྟན་ཀྱང་རྟོགས་པའི་ཕྱིར་རོ། །ཁོ་ནའི་སྒྲ་ལྷག་པ་བྱས་པས་ནི་དུས་གཞན་དུ་བསྒྲུབ་བྱ་ལས་གཞན་དུ་བསྟན་པ་ཡང་འགོག་པ་ཡིན་པས་མ་འོངས་པ་ལས་གཞན་ད་ལྟར་སྒྲུབ་བྱེད་དུ་བསྟན་པ་འགོག་པར་འགྲུབ་པའི་ཕྱིར། སྒྲུབ་བྱེད་མ་གྲུབ་པར་འགོག་ནུས་སོ་སྙམ་ན། མ་ཡིན་ཏེ། མ་འོངས་པ་ལ་ངེས་པར་བཟུང་ཡང་དོན་ཡོད་པའི་ཕྱིར་ཏེ། དུས་གཅིག་ཏུ་གཉི་གར་སྟོན་པ་སྲིད་པའི་ཕྱིར་དང༌། མི་སྲིད་ཀྱང་མ་འོངས་པ་ཉིད་དུས་ཐ་དད་ཡོད་པའི་ཕྱིར་ཏེ། དེ་ལྟ་མ་ཡིན་ན་མ་འོངས་པ་ལ་རྒྱུ་འབྲས་མེད་པར་ཐལ་བའི་ཕྱིར་རོ། །དེའི་ཕྱིར་འདོད་པ་དང་འདྲ་བར་ཁོ་ན་ཡང་མ་འོངས་པ་ལ་འཇུག་པས་སྒྲུབ་བྱེད་མ་གྲུབ་པ་འགོག་མི་ནུས་སོ། །གསུམ་པ་ནི་ནུས་པར་ཁས་བླངས་ཀྱང་ཧ་ཅང་ཐལ་བར་འགྱུར་རོ། །འདི་ལྟར་ཁོ་ནའི་སྒྲས་ནི་ད་ལྟར་དང་དུས་གཞན་གཉི་གར་བསྒྲུབ་བྱར་བསྟན་པ་དེ་དམ་བཅའ་བ་ཡིན་གྱི།

དུས་གཉི་ག་མ་ཁྱབ་པར་བསྒྲུབ་བྱར་བསྟན་པ་དེ་ནི་མ་ཡིན་ནོ་ཞེས་རྟག་ཏུ་སྒྲུབ་བྱར་བསྟན་པར་བསྒྲུབས་པའི་སྒོ་ནས་མ་འོངས་པ་ན་བསྒྲུབ་པར་བསྟན་ཀྱང་ད་ལྟར་སྒྲུབ་བྱེད་བསྟན་པ་དེ་ད་ལྟར་དམ་བཅའ་བར་ཐལ་བ་འགོག་པ་ཡིན་ཏེ། དུས་གཉི་ག་ཁྱབ་པ་བསྒྲུབ་བྱར་མ་བསྟན་པའི་ཕྱིར་རོ། །དེ་ལྟ་ཡིན་ན་རྐྱེན་གྱི་བྱེ་བྲག་གིས་ཐ་དད་པས་ད་ལྟ་བྱས་པ་བསྒྲུབས་ནས་མ་འོངས་པ་ན་མི་རྟག་པའི་སྒྲུབ་བྱེད་དུ་བསྟན་པ་དེ་ཡང༌། ད་ལྟ་ཉིད་དམ་བཅའ་བ་མ་ཡིན་པར་ཐལ་ཏེ། ད་ལྟའི་དུས་འབའ་ཞིག་ཏུ་བསྒྲུབ་བྱར་བསྟན་ཀྱང་མ་འོངས་པའི་དུས་ལ་ཁྱབ་ ༼༤༡༡༽ པའི་བསྒྲུབ་བྱར་བསྟན་པ་མེད་པས། བསྒྲུབ་པར་བྱ་བ་ཁོ་ནར་བསྟན་པ་ཞེས་བྱ་བ་ངེས་པར་བཟུང་བའི་དོན་མེད་པའི་ཕྱིར་རོ། །དེའི་ཕྱིར་བྱེད་ལྡན་དང་མ་འབྲེལ་ན་རང་ཉིད་དང་འདོད་པའི་སྒྲས་ངེས་གཟུང་གི་དོན་རྟོགས་ལ་འབྲེལ་ན་མི་རྟོགས་པ་ཇི་ལྟར་ཞེས་བྱ་བ་འདི་ལ་འདི་ལྟར་བཤད་པར་བྱའོ། །དེ་ལ་ངེས་གཟུང་གི་དོན་གང་ཡིན་ཞེ་ན། བསྟན་བྱ་བ་ཞེས་བྱ་བས་དངོས་སུ་མཚོན་བྱ་བསྟན་པར་འོས་པའི་ཐ་སྙད་དུ་བྱ་བ་གཙོར་བསྟན་ཀྱང༌། དེའི་རྒྱུ་མཚན་སྟོན་པའི་བྱེད་པས་བསྒྲུབ་བྱར་བཟུང་བ་དོན་གྱིས་འཕངས་སོ། །དེས་ན་རང་གི་ངོ་བོར་ཞེས་བྱ་བ་ནི་ཡོངས་སུ་བཟུང་བ་ཞེས་བྱ་བ་དང་འབྲེལ་པས། བསྒྲུབ་བྱར་བཟུང་བ་ཞེས་བྱ་བའི་དོན་ཏོ། །དེ་ལྟར་ན་སྒྲུབ་བྱེད་མ་གྲུབ་པ་ཡང་བསྒྲུབ་བྱར་བཟུང་བ་ནི་ཡིན་ཏེ། བྱས་པའི་ཕྱིར་མི་རྟག་གོ་ཞེས་རྣམ་པར་རིག་བྱེད་ཀྱིས་བསྒྲུབ་བྱེད་དུ་བཟུང་བའི་དུས་ཉིད་ན་མངོན་པར་གསལ་བར་སྨྲས་པ་འདི་ལ། བྱས་པ་ནི་ད་ལྟར་མ་གྲུབ་མོད་ཀྱི། རེ་ཤིག་རྟགས་སུ་བཀོད་དེ། འདི་ལ་མ་གྲུབ་པ་རྗོད་པའི་ཚེ་རྐྱེན་གྱི་བྱེ་བྲག་གིས་ཐ་དད་པས་བསྒྲུབ་པར་བྱའོ་སྙམ་དུ་བསམས་པ་ན། དེའི་ཚེ་ཉིད་མ་གྲུབ་པར་ཡང་འདོད་ལ། སྒྲུབ་བྱེད་ཀྱི་ཡུལ་དུ་ཡང་རྣམ་པར་བརྟགས་པ་ཡིན་ནོ། །དེས་ན་བསམས་པས་དེའི་ཚེ་ཉིད་བསྒྲུབ་བྱར་བཟུང་ལ།

ལུས་ངག་གི་རྣམ་པར་རིག་བྱེད་ཀྱིས་སྒྲུབ་བྱེད་དུ་ཡང་བཟུང་བས་ན། གཉི་ག་བཟུང་བ་ཡིན་ནོ། །བསྒྲུབ་བྱར་བཟུང་བའི་ཆ་ནས་རང་གི་ངོ་བོར་གཟུང་བ་ཡིན་པས་ན། ངོ་བོར་ཞེས་བྱ་བ་ཙམ་མཚན་ཉིད་དུ་བརྗོད་ན་དེ་དང་འདྲ་བ་དམ་བཅའ་བར་ཐལ་བས་ཁོ་ནའི་སྒྲས་དེ་བཅད་དེ། རྣམ་པ་གཞན་དུ་ཡང་དེའི་ཚེ་ཉིད་བཟུང་བ་འགོག་པའི་ཕྱིར་རོ། ། ༼༤༡༢༽ ངེས་པར་བཟུང་བའི་དོན་དེ་ནི་བསྟན་བྱ་མེད་ན་རང་ཉིད་དང་འདོད་པས་རྟོགས་ཏེ། རང་ཉིད་ཀྱིས་འདོད་པ་ཞེས་བྱ་བས་ལུས་ངག་གི་རྣམ་པར་བྱེད་ཀྱིས་བཟུང་བ་ཡང་འགྲུབ་སྟེ། འདོད་པས་ཀུན་ནས་བསླང་པས་བཟུང་བ་ཡང་འདོད་པས་བཟུང་བར་འདུས་པའི་ཕྱིར་རོ། 1$0000300།བྱེད་པ་དང་ལྡན་པའི་མཐའ་ཅན་དང་འབྲེལ་1$0000270ན་ནི་དེས་འདོད་པས་བཟུང་བ་ལས་ལུས་ངག་གི་རྣམ་པར་རིག་བྱེད་ཀྱིས་བཟུང་བ་ཐ་དད་པར་བསྟན་པར་འགྱུར་ལ། དེ་ལྟ་ན་ཡང་འདོད་པ་ད་ལྟ་བར་གྲུབ་ཀྱང་བསྟན་པ་འབྱུང་བར་འགྱུར་བ་ལ་ཐལ་བས་ལུས་ངག་གི་རྣམ་པར་རིག་བྱེད་ཀྱིས་མ་འོངས་པ་ན་བསྒྲུབ་བྱར་བསྟན་པ་དེ་ད་ལྟ་ཉིད་བསྒྲུབ་བྱར་འགྱུར་རོ། །དེའི་ཕྱིར་ད་ལྟར་སྒྲུབ་བྱེད་དུ་བསྟན་པ་ཡང་དམ་བཅའ་བར་འགྱུར་རོ། །འོ་ན་བསྟན་བྱ་སྨྲོས་པས་ཅི་བྱ་ཞེ་ན། མཚོན་བྱ་བརྗོད་པའི་ཕྱིར་ཏེ། འདྲ་བ་བརྗོད་པས་ཆོག་མོད། རྟོགས་པ་སྨྲོས་པས་ཅི་བྱ་ཞེས་ནི་བརྗོད་པར་མི་ནུས་པ་བཞིན་ནོ། །གལ་ཏེ་བསམས་པའི་བདག་ཉིད་ཀྱི་སྟོན་བྱེད་ཀྱི་བྱེད་པས་ནི་དེའི་ཚེ་བསྒྲུབ་བྱར་བཟུང་ཡང༌། རྣམ་པར་རིག་བྱེད་ཀྱི་བདག་ཉིད་ཀྱིས་སྒྲུབ་བྱེད་དུ་བཟུང་བས་གཉི་གའི་བདག་ཉིད་དུ་བཟུང་བ་དེ་བསྒྲུབ་པར་བྱ་བ་ཁོ་ནར་བཟུང་ཞེས་བྱ་བས་འགོག་ན། སྒྲུབ་བྱེད་མ་གྲུབ་པ་བསྒྲུབ་བྱར་བརྟགས་ཀྱང་སྒྲུབ་བྱེད་དུ་བསྟན་པས་ན་ཁོ་ནས་གཅོད་པ་ལྟར། དང་པོ་རྐྱེན་གྱི་བྱེ་བྲག་གིས་ཐ་དད་པར་བྱས་པ་བསྒྲུབས་ཏེ། གྲུབ་པའི་འོག་ཏུ་མི་རྟག་པའི་གཏན་ཚིགས་སུ་དགོད་དོ་སྙམ་དུ་བསམ་པ་ན།

སྔར་བྱས་པ་བསྒྲུབ་བྱར་བསྟན་ཀྱང་བསམས་པས་སྒྲུབ་བྱེད་དུ་ཡང་བཟུང་བའི་ཕྱིར། གཉི་གའི་བདག་ཉིད་དུ་བཟུང་བར་འགྱུར་ལ། དེས་ན་དེ་ཡང་ཁོ་ནས་ ༼༤༡༣༽ བཅད་པས་སྔར་གྱི་དུས་སུ་ཡང་བསྒྲུབ་བྱ་མ་ཡིན་པར་ཐལ་ལོ་ཞེ་ན། མི་འགྱུར་ཏེ། དུས་ཅིག་ཅར་བསམ་པ་དང༌། རྣམ་པར་རིག་བྱེད་ཀྱིས་གཉི་གར་བཟུང་བ་མེད་པའི་ཕྱིར་རོ། །བྱས་པ་བསྒྲུབ་བྱར་བཟུང་བ་ན་མ་གྲུབ་པར་སེམས་ལ། སྒྲུབ་བྱེད་ནི་གྲུབ་པ་ཡིན་པས་དེའི་ཚེ་ཉིད་སྒྲུབ་བྱེད་དུ་གནས་པར་ནི་བསམ་པས་མ་བཟུང་ངོ༌། །དེས་ན་བྱས་པ་བསྒྲུབ་བྱར་རྣམ་པར་རིག་བྱེད་ཀྱིས་བསྟན་པའི་ཚེ། མ་གྲུབ་དང༌། རྐྱེན་གྱི་བྱེ་བྲག་གིས་ཐ་དད་པའི་སྒྲུབ་བྱེད་ཀྱི་ནུས་པའི་ཡུལ་དུ་ཡང་སེམས་པས་ན། བསམས་པས་ཀྱང་བསྒྲུབ་བྱར་བཟུང་བ་ཡིན་པས། སྒྲུབ་བྱེད་དུ་དེའི་ཚེ་འདོད་པ་ནི་འགལ་ལོ། །དུས་གཞན་དུ་སྒྲུབ་བྱེད་དུ་བཟུང་བའི་ཚེ་ནི་བསྒྲུབ་བྱ་མ་ཡིན་པར་འདོད་པ་ཁོ་ནའོ། །སྒྲུབ་བྱེད་མ་གྲུབ་པ་ནི་དེ་ལྟ་མ་ཡིན་ཏེ། སྒྲུབ་བྱེད་དུ་རྣམ་པར་རིག་བྱེད་ཀྱིས་བསྟན་པ་ན་མ་གྲུབ་པ་ཡང་འདོད་པས་དེའི་ཚེ་ཉིད་བསྒྲུབ་བྱའི་མཚན་ཉིད་དང་ལྡན་པར་བསམ་པས་བཟུང་བའི་ཕྱིར་རོ། །དེས་ན་དུས་གཅིག་ཁོ་ནར་གཉི་གར་འདུག་པ་དེ་ཉིད་ངེས་བཟུང་གིས་འགོག་གི དེའི་ཚེ་གཅིག་ཏུ་ངེས་པ་ནི་མ་ཡིན་པས་མི་འདྲའོ། །དེའི་ཕྱིར་སློབ་དཔོན་ཆོས་མཆོག་ན་རེ། དེའི་ཚེ་བསྒྲུབ་བྱར་མ་བསམས་པའི་སྒྲུབ་བྱེད་མ་གྲུབ་པ་དེ། ཁོ་ནས་མི་འགོག་པར་ཐལ་ལོ་ཞེས་ཟེར་བ་ནི། འདོད་པ་ཡིན་ཏེ། དེ་འདྲ་བའི་འདོད་པའི་ཚིག་ཉིད་ཀྱིས་བཀག་ཟིན་པའི་ཕྱིར་ངེས་བཟུང་ལ་མི་ལྟོས་པས་སོ། །མི་འདོད་པ་དང་འདྲེ་བའི་འདོད་པ་ཡང་བསྒྲུབ་པར་བྱ་བ་མ་ཡིན་པར་བསྟན་པས་ནི། དེ་ཕྱོགས་ཡིན་པར་བསམས་ནས་སུན་འབྱིན་པའི་ཕྱིར་རྒོལ་བ་ཚར་གཅད་པའི་གནས་སུ་བསྟན་པ་ཡིན་ལ། སྐབས་སུ་གཏོགས་པ་མ་ཡིན་པ་ཕྱོགས་སུ་བྱེད་པ་བཀག་པས་ ༼༤༡༤༽ ནི།

དེའི་ཕྱོགས་སུ་བྱེད་པའི་རྒོལ་བ་མ་འབྲེལ་པ་བརྗོད་པར་བསྟན་པ་ཡིན་ནོ། 1$0000300།གཏན་ཚིགས་ཐེ་ཚོམ་ལ་བརྗོད་ཕྱིར། །བསལ་བ་གཏན་ཚིགས་རྟེན་མ་ཡིན། 1$0000270།ཞེས་བྱ་བ་ལ། བསལ་བ་ཞེས་བྱ་བ་ནི་ཚད་མས་ཕྱིན་ཅི་ལོག་ཏུ་ངེས་པར་བྱས་པ་སྟེ་དེ་ནི་ཆོས་ཅན་ནོ། །ཕྱོགས་མ་ཡིན་ཏེ་ཞེས་བྱ་བ་ནི་བསྒྲུབ་པར་བྱ་བ་ཁོ་ནས་དབྱུང་ངོ༌། །གཏན་ཚིགས་ཀྱི་རྟེན་མ་ཡིན་པའི་ཕྱིར་ཞེས་བྱ་བའི་ཕྱོགས་ཆོས་ཀྱང་ཁོ་ནས་དབྱུང་ངོ༌། །གལ་ཏེ་ཕྱོགས་ཆོས་དེ་མ་གྲུབ་བོ་སྙམ་ན། བསལ་བ་ནི་གཏན་ཚིགས་ཀྱི་རྟེན་མ་ཡིན་ཏེ། ཐེ་ཚོམ་གྱི་ཡུལ་མ་ཡིན་པའི་ཕྱིར་རོ་ཞེས་བྱ་བའི་གཏན་ཚིགས་གཉིས་པའི་ཁྱབ་པ་བརྗོད་པ་ནི། གཏན་ཚིགས་ཐེ་ཚོམ་ལ་བརྗོད་ཕྱིར་ཞེས་བྱ་བ་སྟེ། གཏན་ཚིགས་ཀྱི་རྟེན་ལ་ནི་ཐེ་ཚོམ་གྱི་ཡུལ་གྱིས་ཁྱབ་བོ་ཞེས་བྱ་བའི་དོན་ནོ། །དེས་ན་བསལ་བ་ནི་ཐེ་ཚོམ་ཆད་པ་ཡིན་ནོ་ཞེས་ཉེ་བར་གཏོད་པ་དོན་གྱིས་ལྟའོ། །དེ་སྐད་དུ་ཡང༌། གང་དུ་ལྔ་བས་བསྒྲུབ་བྱ་ཡི། །མི་མཐུན་ཕྱོགས་ལ་མི་འཁྲུལ་བ། །སྟོན་པ་དེར་ནི་དཔེ་ཡིན་ཏེ། །གཏན་ཚིགས་ཉེར་གཏོད་བདག་ཉིད་ལས། །ཞེས་བཤད་དོ། །འདི་ཉིད་རྣམ་པར་འགྲེལ་པ་ན། དང་པོ་རྩ་བའི་གཏན་ཚིགས་སྒྲུབ་པ་དང༌། དེའི་ཁྱབ་པ་བསྟན་པ་དང༌། འཇུག་བསྡུ་བའོ། །དང་པོ་ནི་བསལ་བ་ནི། 1$0000300ཟླ་བོའི་ཚད་མའི་རྟེན་མ་ཡིན་ཏེ་1$0000270ཞེས་འབྲེལ་ཏེ། དེའི་གཏན་ཚིགས་1$0000300བཟློག་པ་ལ་ཚད་མ་ཞུགས་པའི་ཕྱིར་1$0000270ཞེས་བྱ་བའོ། །གཏན་ཚིགས་གཉིས་པ་འདི་ཉིད་མ་གྲུབ་པ་སྤོང་བ་ནི། 1$0000300བསལ་བ་ནི་ཚད་མ་དག་གིས་བཟློག་པ་ཡིན་པས་1$0000270ཞེས་ཡང་སྦྱར་བ་སྟེ། དེས་ན་བཟློག་པ་ལ་ ༼༤༡༥༽ ཚད་མར་ཞུགས་པར་ཁས་བླང་ངོ༌། །འོ་ན་བཟློག་པ་ལ་ཚད་མར་ཞུགས་ཀྱང་ཟླ་བོའི་ཚད་མའི་རྟེན་ཡིན་པ་ཅི་འགལ་སྙམ་ན། གཏན་ཚིགས་གཉིས་པ་འདི་ཉིད་ཀྱི་མ་ངེས་པ་སྤོང་བ་ནི། 1$0000300འགལ་བ་དག་ནི་1$0000270ཞེས་བྱ་བའོ། །འོ་ན་གཏན་ཚིགས་ཀྱི་རྟེན་མ་ཡིན་ཡང་ཕྱོགས་ཡིན་པ་ཅི་འགལ་སྙམ་ན།

གཏན་ཚིགས་སྔ་མའི་ཁྱབ་པ་སྟོན་པ་ནི། 1$0000300ཡུལ་རབ་ཏུ་བསྟན་པའི་ཕྱིར་1$0000270ཞེས་བྱ་བ་ནས1$0000300་ཉིད་དོའི་1$0000270བར་རོ། །ཕྱིན་ཅི་ལོག་ཏུ་ངེས་པའི་བསལ་བ་ལ་གཏན་ཚིགས་ཀྱི་བྱེད་ཀྱི་ཡུལ་ཕྱོགས་མ་ཡིན་པས་ཁྱབ་པ་ན། ཕྱོགས་ལ་ཐེ་ཚོམ་གྱི་ཡུལ་གྱིས་ཁྱབ་བོ་ཞེས་སྟོན་པ་ནི་1$0000300དེའི་ཕྱིར་1$0000270ཞེས་བྱ་བའོ། །འདི་ལ་སློབ་དཔོན་ཆོས་མཆོག་1$0000300བཟློག་པ་ལ་ཚད་མ་ཞུགས་པའི་ཕྱིར་1$0000270ཞེས་བྱ་བ་ནི་འགལ་བ་མི་འཁྲུལ་བས་མ་ངེས་སོ་སྙམ་དུ་དོགས་པ་ལ། 1$0000300བསལ་བ་ནི་ཚད་མ་དག་གི་བཟློག་པ་ཡིན་པས་1$0000270ཞེས་བྱ་བ་སྨྲོས་ཏེ། འགལ་བ་མི་འཁྲུལ་བ་ཚད་མ་མ་ཡིན་པས་དེའི་ཡུལ་ལ་ནི་བཟློག་པ་ལ་ཚད་མ་ཞུགས་པ་མེད་པས་མ་ངེས་པ་མ་ཡིན་ནོ་ཞེས་འཆད་དོ། །དེ་ནི་མ་འབྲེལ་ཏེ། འགལ་བ་མི་འཁྲུལ་བ་ཚད་མར་འདོད་ན་ནི་མ་ངེས་པ་མི་སྤོང་ལ། མི་འདོད་ན་ཡང་མ་ངེས་པར་དོགས་པ་ཉིད་མི་སྲིད་པའི་ཕྱིར་རོ། །དེ་ལྟར་1$0000300མངོན་སུམ་དོན་དང་1$0000270ཞེས་བྱ་བས་མ་བསལ་བའི་མཚན་ཉིད་མདོར་བསྟན་པ་དང༌། 1$0000300གཏན་ཚིགས་ཐེ་ཚོམ་ལ་བརྗོད་ཕྱིར་1$0000270ཞེས་བྱ་བས་བསལ་བ་ཕྱོགས་སུ་མི་རུང་བའི་འཐད་པ་ཡང་བརྗོད་ནས། བསལ་བའི་དབྱེ་བ་སྟོན་པ་ནི། 1$0000300རྗེས་སུ་དཔག་པའི་དབྱེ་བ་ཡིས། །གནོད་པ་དེ་ནི་རྣམ་བཞིར་བཤད། 1$0000270།ཅེས་བྱ་བའོ། །འདིར་གནོད་པ་བྱེད་པ་ནི་ཕྱིན་ཅི་ལོག་ཏུ་སྒྲུབ་པར་བྱེད་པ་ཡིན་ལ། སྒྲུབ་པར་བྱེད་པ་ཡང་ཚད་མ་ 

༼༤༡༦༽ ལ་རག་ལས་སོ། །ཚད་མ་ཡང་གཉིས་སུ་ངེས་སོ། །དེས་ན་རང་གི་ཚིག་དང་གྲགས་པ་ཚད་མ་གཉིས་སུ་མ་འདུས་སམ་འདུས། དང་པོ་ལྟར་ན་ཚད་མ་བཞིར་ཐལ་ལོ། །གཉིས་པ་ལྟར་ན་ཡང་གནོད་པ་ཡང་གཉིས་སུ་ཟད་པས་ཅི་ལྟར་བཞིར་འགྱུར་ཞེས་དོགས་པ་ལ། རྗེས་སུ་དཔག་པའི་དབྱེ་བར་བརྗོད་པས་མི་འགལ་བར་བྱས་སོ། །གནོད་པ་གསུམ་རྗེས་སུ་དཔག་པར་བསྡུ་བ་ཡང་འདི་ལྟར་ཡིན་ཏེ། རྗེས་སུ་དཔག་པ་ནི་གཉིས་ཏེ། དོན་སྒྲུབ་པ་དང༌། ཐ་སྙད་སྒྲུབ་པའོ། །དང་པོ་ཡང་གཉིས་ཏེ། དོན་དམ་པ་དང་ཁས་བླངས་པའོ། །དང་པོ་ནི་དངོས་པོའི་སྟོབས་ཞུགས་ཡིན་ལ། གཉིས་པ་ནི་ཡིད་ཆེས་པའོ། །ཐ་མ་ནི་གྲགས་པ་ཡིན་པས་རྣམ་པ་གསུམ་དུ་འགྱུར་རོ། །གལ་ཏེ་རང་གི་ཚིག་ཁས་བླངས་པའི་རྗེས་སུ་དཔག་པ་ཡིན་ན། ཁས་བླངས་པའི་མངོན་སུམ་དུ་ཡང་ཅི་སྟེ་མི་འགྱུར་ཞེ་ན། འགྱུར་བ་ནི་སྲིད་དེ། དཔེར་ན་སྔོན་པོ་མངོན་སུམ་དུ་མཐོང་བ་ནི་སྔོན་པོ་མེད་པར་རྣམ་པར་མ་བཅད་པ་ཡིན་ནོ་ཞེས་བྱ་བ་ལྟ་བུའོ། །དེ་ལྟ་མོད་ཀྱི་རང་གི་ཚིག་དང་འགལ་བ་ལ་ཁས་བླངས་པའི་རྗེས་སུ་དཔག་པས་གནོད་པ་ནི་ངེས་པ་ཡིན་ཏེ། ཐམས་ཅད་ལ་ཁྱབ་པའི་ཕྱིར་རོ། །དེས་ན་རྗེས་སུ་དཔག་པ་དང་འགལ་བར་ཐ་སྙད་བྱས་ཏེ། དཔེར་ན་རྗེས་སུ་དཔག་པལ་བཟུང་ཡུལ་ལ་འཁྲུལ་པ་ཉིད་ངེས་པས་དེར་ཐ་སྙད་བྱས་པ་བཞིན་ནོ། །རང་གི་ཚིག་དང་འགལ་བ་ལ་ཁས་བླངས་པའི་མངོན་སུམ་གྱི་གནོད་པ་ནི་གདོན་མི་ཟ་བར་འགྱུར་བ་མ་ཡིན་པས། དེས་ཐ་སྙད་མ་བྱས་ཏེ། དཔེར་ན་མངོན་སུམ་ལ་བཟུང་ཡུལ་ལ་འཁྲུལ་པ་སྲིད་ཀྱང༌། དེས་ཐ་སྙད་མ་བྱས་པ་བཞིན་ནོ། །དེས་ན་རང་གི་ཚིག་རྗེས་སུ་དཔག་པར་བསྡུས་སོ། ། ༼༤༡༧༽ དེས་ན་རང་གི་ཚིག་དང་གྲགས་པ་རྗེས་སུ་དཔག་པར་འདུས་པས་ཚད་མ་བཞིར་མི་ཐལ་ལོ། །གནོད་བྱེད་བཞི་མེད་པ་ཡང་མ་ཡིན་ཏེ། རྗེས་སུ་དཔག་པར་འདུས་ཀྱང་ཐ་དད་དུ་བཞག་པའི་རྒྱུ་ཡོད་པའི་ཕྱིར་ཏེ། རང་གི་ཚིག་ནི་ཁས་བླངས་པའི་རྗེས་སུ་དཔག་པ་ཡིན་པས།

དངོས་པོ་སྟོབས་ཞུགས་ཉིད་ལས་ཐ་དད་པ་དང༌། གྲགས་པ་ནི་ཐ་སྙད་ཀྱི་ཡུལ་ཅན་ཡིན་པས། དོན་གྱི་ཡུལ་ཅན་དངོས་པོ་སྟོབས་ཞུགས་ལས་ཐ་དད་པའི་ཕྱིར་རོ། །གལ་ཏེ་དེ་ལྟར་རང་གི་ཚིག་རྗེས་སུ་དཔག་པར་ཁས་བླངས་ཀྱང་དོན་ཕྱིན་ཅི་ལོག་ཏུ་སྒྲུབ་པར་མི་ནུས་ཏེ། ཧ་ཅང་ཐལ་བའི་ཕྱིར་རོ། །དེ་ལྟར་ན་ནི་རང་གི་ཚིག་རྗེས་སུ་དཔག་པར་ཁས་བླངས་པས་དོན་ཐམས་ཅད་གྲུབ་པར་ཐལ་བའི་ཕྱིར་འདོད་པ་ཙམ་གྱིས་ཐམས་ཅད་སྒྲུབ་པར་ཐལ་ལོ། །ཕྱིན་ཅི་ལོག་ཏུ་སྒྲུབ་པར་མི་ནུས་ན་ཡང་གནོད་བྱེད་དུ་ཇི་ལྟར་འགྱུར་ཞེ་ན། རང་གི་ཚིག་དང་འགལ་བ་ནི་དོན་དམ་པར་དངོས་པོའི་སྟོབས་ཞུགས་ཀྱི་ཚད་མས་གནོད་པ་ཉིད་ཡིན་ཏེ། དཔེར་ན་རྗེས་སུ་དཔག་པ་ཐམས་ཅད་ནི་ཚད་མ་ཡིན་ནོ་ཞེས་བྱ་བར་རྗེས་སུ་དཔག་པ་གཞལ་བྱ་སྒྲུབ་བྱེད་དང༌། དེ་འགོག་བྱེད་གཉི་ག་ཕྱིན་ཅི་ལོག་ཏུ་དམ་བཅས་པ་ན། འགལ་བ་ཁས་བླངས་པ་ཡིན་ལ། དེ་ཡང་འགལ་བར་འཛིན་པའི་ཚད་མ་དངོས་པོའི་སྟོབས་ཞུགས་ཀྱིས་གནོད་པ་བཞིན་ནོ། །འདིས་ཇི་ལྟར་འགལ་བའི་དོན་བསྡུས་པས་ཁས་བླངས་ཞེ་ན། རྗེས་སུ་དཔག་པ་ཐམས་ཅད་ཀྱི་ནང་དུ་ནི་རྗེས་སུ་དཔག་པའི་གཞལ་བྱ་འགོག་པ་དེ་ཉིད་ཀྱང་འདུས་པར་རང་ཉིད་ཀྱིས་ཁས་བླངས་པ་ཡིན་ནོ། །ཚད་མ་མ་ཡིན་པའི་དོན་ཡང་གཞལ་བྱ་ལ་ཕྱིན་ཅི་ལོག་ཏུ་ཞུགས་པ་གཞལ་བྱ་ཡོད་པ་ལ་མེད་པར་འཛིན་པའམ། ༼༤༡༨༽ མེད་པ་ལ་ཡོད་པར་འཛིན་པའོ། །གཞལ་བྱ་ལ་ལོག་པར་འཛིན་པ་དེ་ཉིད་ནི་གཞལ་བྱ་མེད་པ་ཞེས་བྱའི། གཞལ་བྱ་དངོས་པོར་མ་གྲུབ་པ་ཙམ་ལ་ནི་མི་བྱ་སྟེ། དགག་པ་ངེས་པའི་རྗེས་དཔག་མཐའ་དག་དེ་ལྟར་ཐལ་བའི་ཕྱིར་རོ། །ཚད་མའི་དོན་ཡང་གཞལ་བྱ་ལ་ཕྱིན་ཅི་མ་ལོག་པ་ཉིད་ཡིན་ལ། དེའང་གཞལ་བྱ་དང་ལྡན་པ་ཞེས་བརྗོད་པར་བྱ་བ་ཙམ་གྱི། དོན་དམ་པར་གཞལ་བྱ་དངོས་པོར་ཡོད་པ་ནི་མ་ཡིན་ནོ། །དེས་ན་གཞལ་བྱ་སྒྲུབ་པའི་རྗེས་དཔག་གཞལ་བྱ་དང་ལྡན་ན། དེ་འགོག་པ་གཞལ་བྱ་དང་མི་ལྡན་ལ། འགོག་པ་ལྡན་ན་སྒྲུབ་པ་མི་ལྡན་པས།

གཉི་ག་ཚད་མར་དམ་བཅས་ན་ཡང་རང་གི་ཚིག་དང་འགལ་བ་ཡིན་ལ། དེ་བཞིན་དུ་སྒྲུབ་པ་གཞལ་བྱ་མེད་པ་ཡིན་ན། དགག་པ་གཞལ་བྱ་མེད་ན་ཡང་སྒྲུབ་པ་གཞལ་བྱ་ཅན་དུ་འགྱུར་བས། གཉི་ག་ཚད་མ་ཡིན་པར་དམ་བཅའ་ན་རང་གི་ཚིག་དང་འགལ་བ་ཡིན་ཏེ། དེ་གཉི་ག་ཡང་ཕན་ཚུན་འགལ་བ་ཁས་བླངས་པ་ཡིན་ནོ། །དེ་བཞིན་དུ་ངའི་མ་མོ་གཤམ་ཡིན་ནོ་ཞེས་བྱ་བ་ཡང་དུས་གཅིག་ཏུ་ཕན་ཚུན་འགལ་བ་ཁས་བླངས་པ་ཡིན་ནོ། །དེ་ལྟ་ཡིན་དང་སྔོན་པོ་ནི་སྔོན་པོ་མེད་པར་བཀག་པ་མ་སྤངས་སོ་ཞེས་བྱ་བ་དང༌། སྐད་ཅིག་མ་ནི་སྐད་ཅིག་གམ་མེད་པར་བཀག་པ་མ་སྤངས་སོ་ཡིན་ནོ་ཞེས་བྱ་བ་ཡང་རང་གི་ཚིག་དང་འགལ་བ་ཡིན་ལ། བུམ་པ་ནི་སྔོན་པོ་དང་སྔོན་པོ་མེད་པའི་གཉི་གའི་རང་བཞིན་ཅན་མ་ཡིན་ནོ་ཞེས་བྱ་བ་ཡང་རང་གི་ཚིག་དང་འགལ་བ་ཡིན་ནོ། །གཟུགས་ལ་སོགས་པ་ནི་དོན་དམ་པར་ཡོད་པ་དང་མེད་པ་གཉི་ག་མ་ཡིན་ནོ་ཞེས་བྱ་བ་ལ་སོགས་པ་ནི་རང་གི་ཚིག་དང་འགལ་བ་མ་ཡིན་ཏེ། དེར་ནི་ཚད་མའི་འཇུག་པས་མེད་པ་ཉིད་དུ་ངེས་ ༼༤༡༩༽ པའི་ཕྱིར་མེད་པ་བཀག་པ་མ་ཡིན་པས་སོ། །གཉི་ག་མ་ཡིན་ནོ་ཞེས་བྱ་བས་ནི་མེད་པ་རང་གི་ངོ་བོར་གྲུབ་པ་འགོག་པ་ཡིན་གྱི། གཟུགས་རང་གི་ངོ་བོར་མ་གྲུབ་པ་ཙམ་ནི་མི་འགོག་སྟེ། དེ་འགོག་པ་ནི་གཟུགས་ཉིད་ཡིན་པའི་ཕྱིར་རོ། །མེད་པའི་མིང་གི་དོན་རང་གི་ངོ་བོར་གྲུབ་པ་དེ་ནི་ཡོད་པའི་རང་བཞིན་ཅན་ཡོད་པ་ཉིད་ཡིན་པས། དེ་བཀག་པ་ཡང་ཡོད་པ་བཀག་པ་ཡིན་གྱི། མེད་པ་བཀག་པ་ནི་མ་ཡིན་ནོ། །གལ་ཏེ་གཉི་ག་ཚད་མར་དམ་འཆའ་བ་རང་གི་ཚིག་དང་འགལ་བ་ཡིན་ན། འོ་ན་རྗེས་སུ་དཔག་པ་ཐམས་ཅད་ཚད་མ་ཡིན་ནོ་ཞེས་བྱ་བ་ཡང་རང་གི་ཚིག་དང་འགལ་བར་འགྱུར་རོ། །ཞེ་ན། མི་འགྱུར་ཏེ། དེའི་ཚེ་རང་གི་ཚིག་དོན་དང་མེད་ན་མི་འབྱུང་བར་ཁས་བླངས་པས་སྒྲ་ལས་སྐྱེས་པ་རྗེས་དཔག་ཏུ་དོན་གྱིས་ཁས་བླངས་ཀྱང༌། དེའི་གཞལ་བྱ་དང་རྗེས་དཔག་གཞན་གྱི་གཞལ་བྱ་དང་གཅིག་པས། རྗེས་སུ་དཔག་པ་གཞན་དང་མི་མཐུན་པར་མི་སྒྲུབ་པའི་ཕྱིར།

གཞལ་བྱ་གཅིག་ལ་འགལ་བར་འཛིན་པ་གཉིས་ཚད་མར་དམ་བཅས་པ་མེད་པའི་ཕྱིར་རོ། །དེ་བཞིན་དུ་སྨྲ་བ་ཐམས་ཅད་དུ་བརྫུན་ཡིན་ནོ་ཞེས་བྱ་བ་ཡང་དོན་གཅིག་ལ་སྒྲུབ་པ་དང་དེ་འགོག་པའི་ཚིག་དམ་འཆའ་བ་དེ་གཉི་ག་ཕྱིན་ཅི་ལོག་ཏུ་དམ་བཅས་པ་ཡིན་ལ། དེ་ཡང་ཕན་ཚུན་འགལ་བ་བསྡུས་པ་ཡིན་ནོ། །ཕྱོགས་འདིས་རང་གི་ཚིག་དང་འགལ་བ་ཐམས་ཅད་ལ་ཕན་ཚུན་འགལ་བ་སྡུད་པར་རྟོགས་པར་བྱའོ། །དེ་ལྟ་བུའི་འགལ་བ་དེ་འགོག་པ་ཡང་དངོས་པོའི་སྟོབས་ཞུགས་ཀྱི་ཚད་མ་འགལ་བ་གཏན་ལ་འབེབས་པར་བྱེད་པ་ཉིད་ཡིན་པས་དོན་དམ་པར་ཚད་མ་ཉིད་ཀྱིས་གནོད་པ་ཁོ་ནའོ། །དེ་ནི་རྗེས་སུ་དཔག་པ་མཚན་ཉིད་པ་གཞན་ ༼༤༢༠༽ དང༌། དེའི་གཞལ་བྱ་འགོག་པའི་ཤེས་པ་ཁས་བླངས་པའི་རྗེས་སུ་དཔག་པ་གཉི་ག་རྗེས་སུ་དཔག་པ་ཐམས་ཅད་དུ་བསྡུས་ནས་ཚད་མ་ཉིད་བཀག་ན། གཅིག་བཀག་པ་གཉིས་པ་བསྒྲུབས་པའི་རང་བཞིན་ཡིན་པས་གཞན་ཚད་མ་ཉིད་བཀག་པས་དེ་བསྒྲུབས་ལ། དེ་ཉིད་བཀག་པས་ཡང་བཀག་པའི་ཕྱིར་རམ། དེ་བཀག་པས་གཞན་བསྒྲུབས་ལ། གཞན་ཉིད་བཀག་པས་ཡང་བཀག་པའི་ཕྱིར་འགལ་བ་བསྡུས་པ་དམ་བཅས་པར་བརྗོད་པའོ། །ཡང་ན་རྗེས་སུ་དཔག་པ་ཐམས་ཅད་ཀྱི་ནང་དུ་འདི་ཉིད་འདུས་པས་ཀུན་གྱི་གཞལ་བྱ་བཀག་པ་ན། འདིའི་གཞལ་བྱ་བཀག་པ་ཡང་འདུས་ལ། དེ་འདིའི་གཞལ་བྱ་བརྗོད་པས་ནི་འདིའི་གཞལ་བྱ་མེད་པ་ཉིད་འདིའི་གཞལ་བྱར་བསྟན་པས་ཕན་ཚུན་འགལ་བ་བསྡུས་པ་ཡིན་ཏེ། འདིའི་གཞལ་བྱ་བཀག་པ་ཉིད་མ་བཀག་པ་ཡིན་པ་ནི་དངོས་འགལ་བརྗོད་པ་ཡིན་ནོ། །གལ་ཏེ་ཕན་ཚུན་འགལ་བ་དམ་འཆའ་བ་རང་གི་ཚིག་དང་འགལ་བ་ཡིན་ན། འོ་ན་དམ་བཅའ་བའི་དོན་འགལ་བ་དེ་ལ་དངོས་པོའི་ཚད་མས་གནོད་མ་གནོད་པ་ཉིད་ཀྱིས། བསལ་བར་གྲུབ་པའི་ཕྱིར། ཁས་བླངས་པའི་རྗེས་སུ་དཔག་པར་བསྡུས་པ་དོན་མེད་དེ། མ་བསྡུས་ཀྱང་དངོས་པོའི་ཚད་མ་ཉིད་གནོད་བྱེད་དུ་གནས་པའི་ཕྱིར་རོ། །འོན་ཏེ་འགལ་བའི་དོན་དངོས་པོའི་ཚད་མས་མ་གནོད་ན། མེད་པར་མ་ངེས་པས་དམ་བཅའ་བའི་སྐྱོན་མ་ཡིན་ཏེ།

ཁས་བླངས་པའི་རྗེས་སུ་དཔག་པར་འདུས་ཀྱང་དེས་གནོད་པར་མི་ནུས་པའི་ཕྱིར་རོ། །དེས་ན་མི་དགོས་པ་དང་མི་ནུས་པས། འདི་ལ་ཁས་བླངས་པའི་རྗེས་དཔག་གི་རང་བཞིན་དུ་བསྒྲུབས་པ་ནི་དོན་མེད་དོ་ཞེ་ན། འདི་ནི་སློབ་དཔོན་གྱིས་གཞན་གྱི་ལུགས་ལ་ལྟོས་ཏེ་ཁས་ ༼༤༢༡༽ བླངས་པའི་རྗེས་དཔག་གི་མཚན་ཉིད་དུ་བསྡུས་པར་ཟད་དེ། རིགས་པས་དཔྱད་ན་ནི་འདི་དེར་བསྡུས་པ་དོན་མེད་པ་བདེ་བར་བདག་ཅག་ཀྱང་རྟོག་གོ །གལ་ཏེ་རང་གི་ཚིག་དང་འགལ་བ་ཁས་བླངས་པའི་ཚད་མས་གསལ་བ་ནི་མ་ཡིན་གྱི། དོན་དམ་པའི་ཚད་མ་ཉིད་ཀྱིས་བསལ་ན། མངོན་སུམ་དང་རྗེས་དཔག་གིས་བསལ་བ་ལས་ཐ་དད་དུ་བཞག་པའི་རྒྱུ་ཅི་ཡིན་ཞེ་ན། བསྒྲུབ་བྱའི་ཆོས་ཅན་དེ་ཉིད་ལ། །ཚད་མ་ཞུགས་ལ་ལྟོས་མེད་པར། །སྒྲ་དོན་ངེས་པ་ཙམ་ཉིད་ནི། །བཀག་པ་གྲུབ་ཕྱིར་གཞན་དུ་བཤད། །གཞི་གཞན་ལ་ནི་སྔོན་ཞུགས་པའི། །གཞན་རིག་མངོན་སུམ་རྗེས་དཔག་གམ། །སྒྲ་དོན་ངེས་རྟོགས་རྣམ་པ་ཅན། །རང་རིག་ཉིད་ཀྱིས་འདི་འགོག་གོ །མངོན་སུམ་གྱིས་གནོད་པ་ནི་གཞི་གང་ལ་དམ་བཅས་པའི་ཆོས་ཅན་དེ་ལ། དམ་བཅས་པ་འགོག་པའི་མངོན་སུམ་ཞུགས་པས་བསལ་བ་ཡིན་ལ། རྗེས་སུ་དཔག་པས་བསལ་བ་ཡང་གཞི་གང་ལ་དམ་བཅས་པའི་བསྒྲུབ་བྱའི་ཆོས་ཅན་དེ་ལ། དམ་བཅས་པའི་དོན་འགོག་པའི་རྗེས་སུ་དཔག་པ་ཞུགས་པས་བསལ་བ་ཡིན་ནོ། །རང་གིས་ཚིག་བསལ་བ་ནི་གཞི་གང་ལ་གནོད་བྱའི་དམ་བཅའ་བ་ཞུགས་པའི་གཞི་དེ་ལ་ཚད་མ་ཞུགས་པ་ལ་མ་ལྟོས་པར། དམ་བཅའ་བརྗོད་པའི་སྒྲའི་དོན་རྟོགས་པ་ཙམ་ན། དམ་བཅའ་བའི་དོན་འགོག་པའི་ཚད་མ་ཞུགས་པས་གནོད་པ་གྲུབ་པ་དེ་ཡིན་ནོ། །གལ་ཏེ་ཆོས་ཅན་གང་ལ་གནོད་བྱའི་དོན་གྱི་དམ་བཅའ་བ་ཞུགས་པ་དེ་ལ་དེ་འགོག་པའི་ཚད་མ་མ་ཞུགས་ན། གཞི་གཞན་ལ་ཞུགས་པའི་ཚད་མས་གཞི་དེས་བསྒྲུབ་བྱའི་དོན་ཅི་ལྟར་འགོག་སྟེ་ཧ་ཅང་ཐལ་བའི་ཕྱིར་རོ། །དེ་ལྟ་ན་ནི་མངོན་སུམ་དུ་གྱུར་པའི་ཆོས་ཅན་ལ་ ༼༤༢༢༽ བསྒྲུབ་བྱའི་ཆོས་གནོད་པས་ལྐོག་ཏུ་གྱུར་པ་ལ་ཡང་གནོད་པར་ཐལ་ལོ། །གཞི་གཏན་མེད་པར་ཡང་ཚད་མ་འཇུག་པ་མི་སྲིད་པས་འདིར་དམ་བཅས་ཚད་མས་མ་གནོད་པར་འགྱུར་རོ་ཞེ་ན།

གནོད་པར་བྱ་བའི་དོན་ནི་གཉིས་ཏེ། གཞི་ངེས་པ་ལ་འགལ་བ་དང༌། ཐམས་ཅད་དུ་འགལ་བའོ། །དང་པོ་ནི་སྔོན་པོ་ལྟ་བུ་སྟེ། སེར་པོ་ལ་སོགས་པའི་རང་བཞིན་ཅན་ཉིད་ལ་འགལ་གྱི་གཞན་ལ་ནི་མ་ཡིན་པ་བཞིན་ནོ། །གཉིས་པ་ནི་མི་རྟག་པ་དང་མི་རྟག་པ་མེད་པ་ཉིད་གཉི་ག་ཡིན་པའམ། གཉི་ག་མ་ཡིན་པ་ལྟ་བུ་སྟེ། མཚན་ཉིད་སྲིད་པ་འགལ་བའོ། །དེ་ལ་དང་པོ་ནི་གཞི་གཅིག་ལ་ཞུགས་པའི་ཚད་མས་གཞི་དེར་བཀག་ཀྱང་གཞན་དུ་བསལ་བ་མ་ཡིན་ནོ། །གཉིས་པ་ནི་གཞི་ངེས་པ་གཅིག་ལ་ཞུགས་པའི་ཚད་མས་དེ་འདྲ་བའི་མཚན་ཉིད་སྲིད་པ་བཀག་ན་ཚད་མ་དེས་ཡུལ་དུ་མ་བྱས་པའི་ཆོས་ཅན་གཞན་ལ་དེ་ཡོད་པ་ལ་ཡང་གནོད་པས། གནོད་བྱའི་ཆོས་ཅན་དེ་ལ་ཚད་མ་འཇུག་པ་ལ་མི་ལྟོས་སོ། །དེས་ན་གཞི་གཞན་ལ་ཞུགས་པའི་མངོན་སུམ་དང་རྗེས་སུ་དཔག་པའི་ཕྱི་རོལ་གྱི་ཡུལ་ཅན་གྱིས་དེར་འཇུག་པ་ལ་མི་ལྟོས་པར་སྒྲའི་དོན་པ་ཙམ་ན་འགལ་བར་རྟོགས་སོ། །ཡང་ན་དེའི་ཚེ་ཉིད་སྐྱེས་པ་སྒྲའི་དོན་རྟོགས་པའི་བློས་མི་རྟག་པ་ཉིད་ཀྱིས་རྣམ་པ་ཡུལ་དུ་བྱེད་པ་ནི་རྟག་པའི་རྣམ་པས་དབེན་པ་མ་ཡིན་པར་མི་ནུས་པ་དང༌། རྟག་པའི་རྣམ་པ་ཡང་མི་རྟག་པའི་རྣམ་པ་ཉིད་རྣམ་པར་གཅད་ནས་ཡུལ་དུ་བྱ་བར་རང་རིག་པའི་མངོན་སུམ་ལས་ངེས་པར་འགལ་བ་རྟོགས་སོ། །དེས་ན་དམ་བཅའ་བའི་ཆོས་ཅན་ལ་ཚད་མ་གཉིས་མ་ཞུགས་པར་ཚད་མ་གཞན་གྱི་གནོད་པར་བྱ་བ་ནི་རང་གི་ཚིག་དང་འགལ་བ་ཡིན་པས་མངོན་སུམ་དང་ ༼༤༢༣༽ རྗེས་དཔག་གིས་བསལ་བ་གཉིས་ལས་ཐ་དད་དོ། །གལ་ཏེ་ཁས་བླངས་པའི་ཚད་མ་གནོད་བྱེད་མ་ཡིན་ཏེ། དེ་ནི་གཞན་གྱི་ལུགས་རྗེས་སུ་བརྗོད་པ་ཙམ་ཡིན་ལ། འོན་ཀྱང་གནོད་བྱེད་ནི་འགལ་བར་འཛིན་པའི་ཚད་མ་དངོས་པོའི་སྟོབས་ཀྱིས་ཞུགས་པ་ཉིད་ཡིན་ན། འོ་ན་རང་གི་ཚིག་ནི་གེགས་བྱེད་པ་ཙམ་ཡིན་གྱི། གནོད་བྱེད་མ་ཡིན་པར་སློབ་དཔོན་གྱིས་བཤད་པ་ཇི་ལྟར་ཞེ་ན། ཉེས་པ་དེ་ཡང་མེད་དེ། ཕན་ཚུན་འགལ་བའི་ཆོས་གཉིས་ཚོགས་པ་དངོས་པོ་བའི་ཚད་མས་གནོད་ཀྱང༌།

གང་རུང་གཅིག་ཡོད་པར་ངེས་པ་ལ་གཉིས་པ་དམ་བཅའ་བའི་དོན་དུ་བརྗོད་པས་གེགས་བྱེད་པ་ཡིན་པས་དེ་ལྟར་བཤད་དོ། །དེ་ཡང་ཆོས་གཅིག་ལ་ཚད་མས་ངེས་པའི་གེགས་ནི་མ་ཡིན་ཏེ། དེ་ལ་ཚད་མ་ཞུགས་པ་བཟློག་པའི་ཆོས་དམ་བཅས་པས། དེ་ངེས་པ་བཟློག་པར་ནུས་པ་དང༌། མ་ཞུགས་ན་རང་བཞིན་གྱིས་ངེས་པ་མེད་པས་གེགས་བྱ་མི་དགོས་པའི་ཕྱིར་རོ། །འོན་ཀྱང་ཚིག་ཚད་མར་ཁས་བླངས་ནས་ངེས་པ་སྐྱེ་བའི་གེགས་ཡིན་ཏེ། ཚིག་དེ་འདོད་པའི་ཆོས་ལ་ཚད་མར་ཁས་བླངས་ན་བཟློག་པའི་ཆོས་ལ་ཡང་དེ་ལྟར་ཐལ་བས་འགལ་བའི་ཕྱིར་དང༌། བཟློག་པ་ལ་ཡང་ཡིད་ཆེས་པའི་རྒྱུར་མ་བྱས་པ་ན་དེ་ཉིད་ཚད་མར་ཁས་བླངས་པ་ཉིད་དོར་བར་ཐལ་བའི་ཕྱིར་རོ། །དེས་ན་བཟློག་པའི་ཆོས་དམ་བཅའ་བར་བཟུང་བ་ནི་ངག་དེར་ཚད་མར་ཁས་ལེན་པའི་གེགས་ཡིན་པས། དེ་ཚད་མར་ཁས་བླངས་པ་སྔོན་དུ་འགྲོ་བ་ཅན་གྱི་ངེས་པ་འཇུག་པའི་ཡང་གེགས་ཡིན་པའི་ཕྱིར་རྒྱུ་མཚན་དེ་ཙམ་གྱིས་གེགས་སུ་བརྗོད་པར་ཟད་དོ། །དེ་ཁོ་ན་ནི་འདོད་པའི་ཆོས་ལ་ཚད་མས་ངེས་པའི་གེགས་མ་ཡིན་པས་ཚད་མ་སྲིད་པ་ཡིན་པ་ཡིན་ནོ། །དེ་ ༼༤༢༤༽ ལྟ་ན་ཡང་གཉི་ག་ཚོགས་པའི་དོན་ཁས་བླངས་པ་ལ་གནོད་པའི་ཕྱིར། དངོས་པོ་ཕྱིན་ཅི་ལོག་ཏུ་མ་བསྒྲུབས་ཀྱང༌། སྐྱེས་བུ་སྨྲ་བ་ལ་མི་མཁས་པས་སྨྲ་བ་པོའི་སྐྱོན་དུ་རྣམ་པར་བཞག་ལ། ཆོས་ཅན་དེ་ལ་ཚད་མ་ཞུགས་ན་ནི་བཟློག་པའི་ཆོས་མེད་པ་གྲུབ་པས་དངོས་པོ་གཞན་དུ་འགྲུབ་པའི་ཕྱིར་འདིར་ཡང་ཆ་དེ་ཙམ་གྱིས་མངོན་སུམ་དང་རྗེས་དཔག་གིས་བསལ་བ་ནི། དངོས་པོའི་སྐྱོན་བསྒྲུབས་པ་ལས་ཡིན་ནོ་ཞེས་བརྗོད་དོ། །བཟློག་པའི་ཆོས་དམ་བཅས་པས་འདོད་པའི་ཆོས་ལ་ལུང་ཚད་མར་ཁས་བླངས་པའི་གེགས་ཡིན་ལ། དེས་ན་དེ་སྔོན་དུ་འགྲོ་བའི་ངེས་པའི་གེགས་ཡིན་པའི་དོན་འདི་ཉིད་ནི། འོག་ནས་1$0000300ཚད་མ་མ་ཡིན་པར་གེགས་བྱེད་པར་ཇི་ལྟར་འགྱུར་ཞེ་ན། 1$00002701$0000300དེ་ཉིད་ཀྱི་ཕྱིར་སྟོབས་མཚུངས་པས་སོ་1$0000270ཞེས་གཅིག་ལ་ཚད་མར་ཁས་ལེན་ན་གཉིས་པ་ལ་ཡང་ཁས་བླངས་པར་འགལ་བར་ཐལ་ལ།

དེས་ན་གཉི་ག་ལ་ཚད་མ་ཉིད་ཉམས་པས་ཚད་མར་ཁས་ལེན་པའི་གེགས་སུ་བརྗོད་པ་ཡིན་ནོ། །དེ་ཁོ་ནར་དངོས་པོ་ཕྱིན་ཅི་ལོག་ཏུ་མ་བསྒྲུབས་ཀྱང་གཉིས་ཚོགས་པ་ལ་གནོད་པའི་ཚད་མ་གཞན་ཞུགས་པས་སྐྱེས་བུའི་སྐྱོན་གྲུབ་པ་ཉིད་ཀྱང༌། འོག་ནས་1$0000300དམ་བཅའ་བའི་ཚིག་གིས་ནི་1$0000270ཞེས་བྱ་བ་ནས་1$0000300གཅིག་ལ་འགལ་བ་ཉེ་བར་སྡུད་ན་ཡང་སྲིད་པ་མ་ཡིན་ནོའི་1$0000270བར་གྱིས་ནི། འགལ་བ་བསྡུས་པའི་དོན་ལ་ཚད་མ་གཞན་གྱིས་གནོད་པ་བརྗོད་པ་དང༌། 1$0000300གཞན་གྱི་དོན་གྱི་རྗེས་སུ་དཔག་པར་ནི་1$0000270ཞེས་བྱ་བ་ནས1$0000300་ཀླན་ཀར་འགྱུར་བའི་ཕྱིར་རོའ1$0000270ི་བར་གྱིས་དངོས་པོའི་སྐྱོན་མ་བསྒྲུབས་པ་དང༌། སྐྱེས་བུའི་སྐྱོན་གྲུབ་པ་བརྗོད་པས་བསྟན་པ་ཡིན་ནོ། །དེ་ལྟ་ན་གནོད་པའི་དབྱེ་བ་རྣམ་པ་གསུམ་གྱིས་བཤད་པ་ཡིན་ཏེ། རྗེས་སུ་དཔག་པ་ཉིད་རྣམ་ ༼༤༢༥༽ པ་གསུམ་དུ་དབྱེ་བའི་རྒྱུ་མཚན་གཞན་གྱི་ལུགས་ཀྱིས་བརྗོད་པ་ནི། 1$0000300དངོས་པོའི་སྟོབས་ཞུགས་ལས་ཐ་དད་པའི་ཕྱིར་རོ་1$0000270ཡན་ཆད་ཀྱིས་སོ། །དེ་ལ་ཧ་ཅང་ཐལ་བ་སྤང་བའི་སྒོ་ནས་གནོད་བྱེད་ཀྱི་དེ་ཁོ་ན་བདག་རང་གི་ལུགས་ཀྱིས་བརྗོད་པ་ནི་གལ་ཏེ་དེ་ལྟར་ནས་དངོས་འགལ་བརྗོད་པ་ཡིན་ནོའི་བར་གྱིས་སོ། །གསུམ་པ་ནི་རང་གི་ལུགས་ཀྱིས་གནོད་བྱེད་ཀྱི་དེ་ཁོ་ན་བསྟན་པ་ལ་རྩོད་པ་སྤང་བའོ། །འདི་ལ་ཡང་གསུམ་སྟེ། ཁས་བླངས་ཀྱི་རྗེས་དཔག་ཏུ་བསྡུ་བ་དོན་མེད་པར་ཐལ་བའི་ལན་ནི་གལ་ཏེ་ཕན་ཚུན་ནས་བདག་ཅག་ཀྱང་རྟོག་གོའི་བར་གྱིས་ཁས་བླངས་པའི་རྗེས་དཔག་ཏུ་སྡུས་པ་རང་གི་འདོད་པ་མ་ཡིན་པར་བསྟན་པ་དང༌། གལ་ཏེ་རང་གི་ཚིག་དང་འགལ་བར་ཁས་བླངས་པའི་ཚད་མས་བསལ་བ་ནི་མ་ཡིན་གྱི་ཡན་ཆད་ཀྱིས་ཁས་བླངས་པའི་རྗེས་དཔག་ཏུ་མི་སྡུད་པ་ལ་ཐ་དད་དུ་གཞག་པའི་རྒྱུ་མེད་པར་ཐལ་བ་སྤང་བ་དང༌། གལ་ཏེ་ཁས་བླངས་པའི་ཚད་མ་གནོད་བྱེད་མ་ཡིན་ཏེ་ནས་བཟུང་བ་ཡན་ཆད་ཀྱིས་ཁས་བླངས་པའི་རྗེས་དཔག་ཏུ་མི་སྡུད་པ་ལ་གེགས་ཙམ་དུ་གསུངས་པ་དང་འགལ་བ་སྤང་བའོ། །དེས་ནི་གནོད་བྱེད་ཀྱི་རབ་ཏུ་དབྱེ་བའི་བཤད་པའི་བསྡུས་དོན་ནོ། །དེ་ལྟར་མ་བསལ་བའི་མཚན་ཉིད་མདོར་བསྟན་པ་དང༌།

བསལ་བ་ཕྱོགས་སུ་མི་རུང་བའི་འཐད་པ་དང༌། བསལ་བའི་རབ་ཏུ་དབྱེ་བ་བསྟན་ནས། ད་ནི་བསལ་བ་སོ་སོའི་མཚན་ཉིད་འཆད་དོ། །དེ་ལས་དང་པོ་ཁས་བླངས་པ་དང་འགལ་བ་ལ་གཉིས་ཏེ། ལུང་དང་རང་གི་ཚིག་ཐ་དད་པ་དང༌། ཐ་མི་དད་པའི་ལུགས་སོ། །དང་པོ་ཐུན་མོང་གི་མཚན་ཉིད་འཆད་པ་ནི་1$0000300བདག་གམ་ 

༼༤༢༦༽ 1$00002701$0000300གཞན་1$0000270ཞེས་བྱ་བའོ། 1$0000300།དེ་ལྟ་བུའི་དོན་གྱིས་དངོས་པོ་1$0000270ཞེས་བྱ་བ་ནི། དཔེར་ན་རྗེས་སུ་དཔག་པ་ཚད་མ་མ་ཡིན་ཞེས་བྱ་བ་ལ། སྔར་བཤད་པ་ལྟར་གཞལ་བྱ་དེ་ཉིད་བཀག་པ་དང་སྒྲུབ་པའི་དོན་གཉིས་པོའམ། ངའི་མ་མོ་གཤམ་ཞེས་བྱ་བ་ལ་བུ་སྐྱེད་པའི་ནུས་པ་བཀག་པ་དང་མ་བཀག་པ་འགལ་བའི་དོན་གཉིས་པོ་ལྟ་བུ་སྟེ། ཚིག་གཅིག་པོ་དེ་ནི་དོན་གཉི་གའི་འབྲས་བུ་ཁས་བླངས་སོ། །དེས་ན་གཅིག་བསྒྲུབ་པ་ན་གཉིས་པ་སྒྲུབ་པའི་རྗེས་དཔག་སྟེ། རྟགས་སམ་ཚད་མ་ཉིད་ཀྱིས་གནོད་དོ། །གཅིག་ཏུ་བཤད་པ་མི་འགལ་བ་ནི། དེའི་ཕྱིར་ཞེས་ལ་སོགས་པས་སྟོན་ཏོ། །འདི་ལ་གཉིས་ཏེ། མཚན་ཉིད་གཅིག་ཏུ་བཤད་པ་མི་འགལ་བ་དང༌། དཔེར་བརྗོད་གཅིག་ཏུ་བརྗོད་པ་ནི་མི་འགལ་བའོ། །དང་པོ་ལ་གཅིག་ཏུ་བརྗོད་པའི་རྒྱུ་མཚན་བརྗོད་པ་ནི་1$0000300གཅིག་ཏུ་བརྗོད་དོའི་1$0000270བར་ཡིན་ལ། དགོས་པའི་1$0000300སྐབས་ཀྱི1$0000270་ནས1$0000300་མཛད་དོའི་1$0000270བར་རོ། །གཉིས་པ་1$0000300དེ་ཉིད་ཀྱི་ཕྱི1$0000270ར་ནས་1$0000300ཞེས་བྱ་བ་ཡིན་ནོའི་1$0000270བར་རོ། །འདིར་1$0000300རང་གི་ཚིག་དང་འགལ་བ་ལ་གསལ་བའི་དཔེར་བརྗོད་པ་ཡིན་ལ་1$0000270ཞེས་བྱ་བ་ནི། རང་གི་ཚིག་དང་འགལ་བ་ལ་ལྟོས་ཏེ། མཚན་ཉིད་ཀྱིས་ཁྱབ་པའི་དཔེར་བརྗོད་པ་ཡིན་པའོ། །འདི་ལྟར་གཞལ་བྱའི་དོན་མེད་པར་དམ་འཆའ་བ་ན་གདོན་མི་ཟ་བར་དམ་འཆའ་བའི་ཚིག་དེ་ཉིད་ཀྱིས་དོན་ཡོད་པར་ཁས་བླང་པར་བྱ་བ་ཡིན་པས། གནོད་བྱེད་རང་གི་ཚིག་ཚད་མར་ཁས་བླངས་ཀྱི། བསྟན་ཆོས་གཞལ་བྱ་དང་ལྡན་པར་ནི་ཁས་མ་བླངས་པས། གནོད་བྱེད་བསྟན་ཆོས་ཚད་མར་མ་གྲུབ་པའི་ཕྱིར་བསྟན་བཅོས་དང་འགལ་བའི་མཚན་ཉིད་ནི་དཔེར་བརྗོད་འདི་ལ་མེད་དོ། 1$0000300།ལུང་ལ་ནི་འདི་ཕྱོགས་ཙམ་ཞིག་བསྟན་ ༼༤༢༧༽ 1$00002701$0000300པ་ཡིན་ནོ་1$0000270ཞེས་བྱ་བ་ནི་ལུང་དང་འགལ་བའི་མཚན་ཉིད་ཀྱང་འདིས་མཚོན་ནུས་པས་སོ། །ལུང་དང་འགལ་བའི་གསལ་བའི་དཔེ་བརྗོད་པ་ནི་1$0000300འདི་ལ་1$0000270ཞེས་བྱ་བའོ།

1$0000300།ཆོས་1$0000270ནི་ཚེ་ཕྱི་མ་བདེ་བར་སྐྱེད་པའི་རྒྱུ་མཚན་མ་ཡིན་ནོ་ཞེས་བརྗོད་པ་ན། ཆོས་ཞེས་བྱ་བའི་ལས་ཀྱི་ནུས་པ་སྒྲུབ་པ་ལ་ལུང་ཚད་མར་ཁས་བླང་དགོས་ཏེ། དེ་ལྟ་མ་ཡིན་ན་དེའི་ཆོས་ཅན་བདེ་བ་མི་སྐྱེད་པ་སྒྲུབ་པར་མི་ནུས་པའི་ཕྱིར་རོ། །དེས་ན་བདེ་བ་མི་སྐྱེད་པར་སྒྲུབ་པར་འདོད་པས་བསྟན་ཆོས་ཚད་མར་ཁས་བླངས་ལ། དེ་བླངས་པས་རང་གི་དམ་བཅའ་ལ་གནོད་པའི་ཕྱིར་གནོད་བྱེད་གདོན་མི་ཟ་བར་ཚད་མར་ཁས་བླངས་པའི་ལུང་གིས་གནོད་པའོ། །དེ་ལྟར་གཅིག་ཏུ་བརྗོད་པ་མི་འགལ་བར་བསྟན་ནས། གསུམ་པ་ཕན་ཚུན་གྱི་ཁྱད་པར་རྣམ་པར་འཇོག་གོ །འདི་ལ་གསུམ་སྟེ། ཁས་བླངས་པའི་གནོད་བྱེད་དུ་བསྟན་པ་དང༌། རང་གི་ཚིག་གེགས་བྱེད་ཙམ་ཡིན་པ་དང༌། ཁས་བླངས་པའི་ལུང་གནོད་བྱེད་དུ་བསྒྲུབ་པའོ། །དང་པོ་ལ་ལྔ་སྟེ། 1$0000300ཆོས་1$0000270ནས་1$0000300དགོས་སོའི1$0000270་བར་གྱིས་ཡུལ་གྱི་ཁྱད་པར་ལ་ཁས་བླངས་པ་གནོད་བྱེད་དུ་བསྟན་པ་ནི་དང་པོའོ། 1$0000300།ད་ནི་1$0000270ནས་1$0000300ཞེ་ནའི1$0000270་བར་གྱིས་རྩོད་པ་དགོད་པ་དང༌། 1$0000300མ་མཐོང་བ་1$0000270ནས་1$0000300ཕྱིར་རོའི་1$0000270བར་གྱིས་གནོད་བྱེད་ཀྱི་ལུང་ཁས་མ་བླངས་པས་མི་འགལ་བ་དང༌། 1$0000300ཁྲུས་ཀྱི་1$0000270ནས་1$0000300བཞིན་ནོའི་1$0000270བར་གྱིས་ལུང་དེ་ཁས་བླངས་ཀྱང་མི་འགལ་བ་དང༌། 1$0000300དེ་ཉིད་ཀྱི་ཕྱིར་ནས་བཟུང་བར་བྱ་བ་ཡིན་ན1$0000270ོའི་བར་གྱིས་ལུང་གི་དོན་དཔྱོད་པའི་ཐབས་བསྟན་པ་བཞི་གཅིག་ཏུ་བྱས་པས། ཡུལ་གྱི་ཁྱད་པར་ལ་ལུང་ཚད་མར་ཁས་བླངས་པ་ལ་བརྒལ་བ་སྤང་བ་ནི་གཉིས་པའོ། 1$0000300།དེ་ལ་མི་རྟེན་1$0000270 ༼༤༢༨༽ 1$0000300པ1$0000270འི་ནས་1$0000300བཀག་ཟིན་ཏོའི་1$0000270བར་གྱིས། ཡུལ་གཞན་ལ་གནོད་བྱེད་ཡིན་པ་དགག་པ་ནི་གསུམ་པའོ། 1$0000300།དེའི་ཕྱིར་ཁས་བླངས་ནས་དཔྱོད་པ་དག་ལ་སྐྱོན་འདིར་འགྱུར་རོ་1$0000270ཞེས་བྱ་བའི་ཚིག་གཅིག་གིས།

དོན་གྱི་འཇུག་བསྡུ་བའི་བཞི་པའོ། 1$0000300།དེའི་ཕྱིར་ནས་དོན་མེད་པར་འགྱུར་རོའི་1$0000270བར་གྱིས་ཐ་དད་དུ་བཤད་པའི་དགོས་པ་བསྟན་ལྔ་པ་སྟེ། དེས་ནི་ལུང་གནོད་བྱེད་དུ་བསྟན་པའོ། 1$0000300།རང་གི་ཚིག་1$0000270ཅེས་བྱ་བ་ནས་ཡིན་ནོའི་བར་གྱིས་ནི་རང་གི་ཚིག་གེགས་བྱེད་པ་ཙམ་དུ་བསྟན་ཏོ། 1$0000300།ཚད་མ་མ་ཡིན་པ་1$0000270ནས་1$0000300གནོད་པར་བྱེད་པ་ཡིན་ནོའི་1$0000270བར་གྱིས་ནི་ལུང་གནོད་བྱེད་དུ་སྒྲུབ་པའི་འཐད་པའོ། །དེ་ལྟར་གཞན་གྱི་ལུགས་བརྗོད་པས་རང་གི་ཚིག་དང་བསྟན་བཅོས་ཐ་དད་པའི་ལུགས་བསྟན་ནས། ད་ནི་དགེ་བཀག་ནས་ཐ་མི་དད་པའི་ལུགས་གཞུང་གཟུགས་པའི་དོན་དུ་དོན་དྲུག་བསྟན་ཏེ། 1$0000300བསྟན་བཅོས་1$0000270དེ་ནས་1$0000300ཅུང་ཟད་ཀྱང་མེད་དོའི་1$0000270བར་གྱིས་ཐ་དད་པའི་མཚན་ཉིད་དགག་པ་དང༌། 1$0000300འོ་ན་1$0000270ནས་1$0000300བཞིན་ནོའི་1$0000270བར་གྱིས་ཐ་དད་དུ་བཤད་པའི་རྒྱུ་མཚན་དང༌། 1$0000300ཚད་མ་མ་ཡིན་ནས་ཕྱིར་རོའི་1$0000270བར་གྱིས་གེགས་སུ་བཞག་པའི་རྒྱུ་མཚན་དང༌། 1$0000300དེ་ཁས་བླངས་པ་ནས་རྫོགས་པ་ཡིན་ནོའི་1$0000270བར་གྱིས་ལུང་གནོད་བྱེད་ཡིན་པ་དགག་པ་དང༌། གལ་ཏེ་ནས་1$0000300ཀླན་ཀར་འགྱུར་བའི་ཕྱིར་རོ1$0000270འི་བར་གྱིས་དམ་བཅས་པའི་ཉེས་པར་བཞག་པའི་རྒྱུ་བསྟན་ལ། 1$0000300གལ་ཏེ1$0000270་ནས་1$0000300ཡོངས་སུ་རྫོགས་1$0000270པའི་བར་གྱིས་དྲུག་པ་ཡུལ་གྱི་ཁྱད་པར་དགག་པའོ། །ཡུལ་གྱི་ཁྱད་པར་དགག་པ་འདི་ལ1$0000300་ཅི་ཡོད་ཅེ་ན་1$0000270ཞེས་བྱ་བའི་དྲི་བའི་དོན་ནི། གལ་ཏེ་རང་གི་ཚིག་དང་བསྟན་བཅོས་གེགས་བྱེད་ ༼༤༢༩༽ པར་ཁྱད་པར་མེད་ན་གེགས་བྱ་བའི་ཡུལ་ལ་ཁྱད་པར་ཡོད་དམ་མེད་ཅེས་བྱ་བའོ། །འདི་ལ་གཞན་གྱི་ལན་གྱི་ལུགས་སྟོན་པ་ནི་1$0000300གཞུང་ལུགས་འགའ་ཞིག་ལ་1$0000270ནས་1$0000300བརྗོད་པ་ཡིན་ནོའི1$0000270་བར་རོ། །འདིའི་དོན་ནི་ཆོས་ཅན་གང་ལ་དཔྱོད་པ་ན་བསྟན་ཁས་བླང་དུ་མི་རུང་བའི་ཆོས་ཅན་དེ་ཁོ་ན་ལ་བསྟན་ཆོས་གེགས་བྱེད་པ་ཡིན་གྱི།

གཞན་དུ་ནི་མ་ཡིན་ཏེ། དེས་ན་འདི་ནི་ཆོས་ཅན་ཁྱད་པར་ཅན་ཉིད་ལ་གེགས་བྱེད་པ་ཡིན་ནོ། །རང་གི་ཚིག་ནི་ཁྱད་པར་མེད་པར་གཞི་ཀུན་ལ་ཡིན་པས་ཡུལ་གྱི་སྒོ་ནས་ཁྱད་པར་ཡོད་དོ། །དེའི་ཕྱིར་གེགས་བྱེད་པར་འདྲ་ཡང་ཕན་ཚུན་ཁྱད་པར་གཏན་མེད་པ་ནི་མ་ཡིན་ནོ། །འདི་དགག་པའི་ཕྱིར་བརྗོད་པ་ནི་1$0000300འདི་ལ་ཡང་1$0000270ཞེས་བྱ་བ་ལ་སོགས་པའོ། །ལུང་དང་འགལ་བ་འདི་ལ་ཡང་ལུང་མ་བཟུང་ན་དཔྱད་པར་མི་ནུས་པའི་ཆོས་ཅན་དེ་ཁོ་ནར་ལ་གེགས་བྱེད་ཀྱི་གཞན་དུ་མ་ཡིན་ནོ་ཞེས། 1$0000300གཞན་ལ་གདོན་མི་ཟ་བར་བརྟེན་1$0000270པ་སྟེ། དེ་ལྟར་བརྟེན་པར་བྱ་བའི་ཡུལ་ལ་ལྟོས་པ་ཅི་ཞིག་ཡོད་དེ། ཅི་ཡང་མེད་དོ། །ཅིའི་ཕྱིར་ཞེ་ན། གདོན་མི་ཟ་བར་རྟེན་དུ་མི་རུང་བ་མ་ཡིན་པའི་ཆོས་ཅན་གཞན་ལ་ཡང་ལུང་དེ་ཚད་མར་ཁས་བླངས་ནས། དེ་དང་འགལ་བར་དམ་འཆའ་ན་ཕན་ཚུན་འགལ་བའི་དོན་ཤུགས་ཀྱིས་བསྡུས་པས་རང་གི་ཚིག་དང་འགལ་བའི་ཉེས་པར་འགྱུར་བའི་ཕྱིར་རོ། །དེ་ཉིད་1$0000300བརྗོད་པ་ནི་དེ་ཉིད་ཀྱིས་1$0000270ནས་1$0000300ཕྱིར་རོའི1$0000270་བར་རོ། །དེས་ན་ཡུལ་ཐམས་ཅད་དུ་དོན་དེ་ལ་ཕྱིན་ཅི་ལོག་བརྗོད་པའི་ལུང་བདེན་པར་ཁས་བླངས་ནས། དེ་འགོག་པ་ནི་རང་གི་ཚིག་དང་འགལ་བ་ཉིད་ཡིན་པས་གེགས་བྱེད་པས་ཡུལ་ཀུན་ཏུ་ཡང་ཡིན་པར་བསྟན་ཏོ། །ཡང་ན་ཆོས་ལ་བདེ་བ་སྐྱེད་པ་འགོག་པའི་ཚེ་ཆོས་ཅན་ ༼༤༣༠༽ གདོན་མི་ཟ་བར་ཁས་བླངས་པར་བྱ་བ་ཡིན་མོད། དེ་ལྟ་ན་ཡང་རང་གི་ཚིག་དུ་མ་འདུས་པའི་གཞན་ལ་གདོན་མི་ཟ་བར་བརྟེན་པ་ཅི་ཞིག་ཡོད་དེ། ཅུང་ཟད་ཀྱང་མེད་དོ། །ཅིའི་ཕྱིར་ཞེ་ན་རང་གི་ཚིག་ཁོ་ནས་ཆོས་ཅན་ཁས་བླངས་པའི་ཕྱིར་ཏེ། གཞན་གྱི་ལུང་བདེན་པར་གནས་པ་ཡང་རང་གིས་དེ་ལྟར་ཁས་བླངས་པ་ཡིན་པས། རང་གི་ཚིག་ཁོ་ན་ཡིན་པས་སོ། །དེ་ཉིད་སྟོན་པ་ནི་1$0000300དེ་ཉིད་ཀྱིས་1$0000270ནས1$0000300་ཕྱིར་རོའི་1$0000270བར་རོ། །དེས་ན་ལུང་ཁས་བླང་པར་ཡང་རང་གི་ཚིག་ལས་གཞན་མ་ཡིན་པར་བསྟན་ཏོ། །དེའི་ཕྱིར་རང་གི་ཚིག་གི་མཚན་ཉིད་དང་ལྡན་པ་ལ་སྔ་ཕྱི་འགལ་བ་དང༌།

དེ་ཉིད་ཀྱི་བརྗོད་བྱ་ཕན་ཚུན་འགལ་བའི་དབྱེ་བ་ཙམ་ཡོད་ཀྱི། རང་གི་ཚིག་གི་མཚན་ཉིད་ཡོད་པ་དང་མེད་པའི་དབྱེ་བ་ནི་རྣམ་པ་ཐམས་ཅད་དུ་མེད་དོ། །ཡིད་ཆེས་བས་བསལ་བའོ། །གྲགས་པས་བསལ་བ་བཤད་པའི་ཕྱིར་གསུངས་པ་ནི། 1$0000300གྲགས་པ་ཡང་1$0000270ཞེས་བྱ་བའོ། །འདི་ལ་དོན་དཔྱད་པ་དང༌། ཚིག་རྣམ་པར་བཤད་པའོ། །དང་པོ་ནི་རྣམ་པ་བཞིས་རྟོགས་པར་བྱ་སྟེ། གྲགས་པའི་ཚད་མའི་འབྲེལ་པ་དང༌། འབྲེལ་པའི་ཡུལ་དང༌། ཐ་དད་པ་དང༌། རབ་ཏུ་དབྱེ་བའོ། །དང་པོ་ནི་གྲགས་པའི་ཚད་མ་འདིའི་ཤེས་བྱ་དང་འབྲེལ་པ་ཀུན་བརྟགས་པ་ཡིན་ནམ། དངོས་པོ་ཡིན། དང་པོ་ལྟར་ན་ནི་མི་སླུ་བ་དང་ལྡན་པ་ཉིད་ཀུན་བརྟགས་པ་ཡིན་ལ། གཉིས་པ་ལྟར་ན་ནི་དོན་དམ་པར་འགྱུར་རོ། །དེ་ལ་འདིའི་ཚད་མ་ཉིད་ཀུན་བརྟགས་པ་ཡིན་ན་ནི་གནོད་བྱེད་དུ་མི་རུང་ལ། དོན་དམ་པ་ཡིན་ན་ནི་རྗེས་སུ་དཔག་པ་དངོས་པོའི་སྟོབས་ཞུགས་དང་ཁྱད་པར་མེད་པར་ཐལ་ལོ་ཞེ་ན། བརྗོད་པ་འདིའི་ ༼༤༣༡༽ ཚད་མ་ཉིད་ནི་དངོས་པོ་བ་ཡིན་གྱི་ཀུན་བརྟགས་པ་ནི་མ་ཡིན་ནོ། །འདི་ལྟར་འདིའི་ཤེས་བྱ་དང་འབྲེལ་པ་རྣམ་པར་བརྟགས་པ་ཡིན་ན་ཉེས་པ་གསུམ་སྟེ། གནོད་བྱེད་དུ་མི་རུང་བ་དང༌། འགལ་བ་མི་འཁྲུལ་བ་སྲིད་པར་ཐལ་བ་དང༌། གནོད་བྱར་ཐལ་བའོ། །དང་པོ་ནི་གནོད་བྱེད་ནི་འགལ་བའི་དོན་ཉེ་བར་འཇོག་པས་ཡིན་གྱི་སྒྲ་དང་ཤེས་པའི་ངོ་བོ་ཙམ་གྱིས་ནི་མ་ཡིན་ཏེ། ཧ་ཅང་ཐལ་བའི་ཕྱིར་རོ། །དེ་ལ་གྲགས་པའི་ཚད་མས་དངོས་སུ་དོན་ཉེ་བར་འཇོག་ན་དོན་དང་འབྲེལ་པ་དངོས་པོ་བར་ཐལ་བས། དོན་ཉེ་བར་མི་འཇོག་པ་ཇི་ལྟར་གནོད་བྱེད་དུ་འགྱུར་ཏེ། བསྟན་བཅོས་ཀྱང་གནོད་བྱེད་དུ་ཐལ་བའི་ཕྱིར་རོ། །ཁས་བླངས་པའི་དོན་དང་འབྲེལ་པ་ནི་དེ་ལ་ཡང་མེད་པ་མ་ཡིན་ནོ། །གཉིས་པ་ནི་སློབ་དཔོན་གྱིས་རྣམ་ངེས་འདི་ཉིད་དུ་ཟླ་བོའི་ཚད་མ་མེད་པས་ངེས་པར་བསྟན་པའི་ཕྱིར་རོ་ཞེས་བྱ་བ་དང༌། རྣམ་འགྲེལ་ལས་ཀྱང༌། རྗེས་སུ་དཔག་པས་གྲུབ་པ་ལ། །འགལ་བ་འཁྲུལ་པ་མེད་པ་ཅན། །མེད་པར་སྟོན་ཡིན་དེ་ལྟ་བུའི། །གྲགས་པ་རྗེས་དཔག་ཡིན་ཕྱིར་རོ། །ཞེས་འགལ་བ་མི་འཁྲུལ་བ་མེད་པར་བཤད་དོ། །གལ་ཏེ་འདི་ཁས་བླངས་པས་གཞལ་བྱ་དང་འབྲེལ་པ་ཡིན་གྱི་དེ་ཁོ་ནར་མ་ཡིན་ན་ནི་འགལ་བ་མི་འཁྲུལ་པར་ཡང་འགྱུར་ཏེ།

འགལ་བས་ཁྱབ་པ་དངོས་པོ་ལ་མི་སྲིད་ཀྱང༌། ཁས་ལེན་པ་ནི་མི་འགལ་བའི་ཕྱིར་རོ། །དེ་ལྟ་མ་ཡིན་ན་བསྟན་བཅོས་ལ་ཡང་འགལ་བ་མི་འཁྲུལ་པ་མེད་པར་ཐལ་ཏེ། དོན་དང་འབྲེལ་པ་ཁས་བླངས་པས་དེ་ལྡོག་པའི་ཕྱིར་རོ། །གསུམ་པ་ནི་གནོད་བྱེད་ཀྱི་ཚད་མ་གཞན་འཇུག་པར་ཐལ་བའི་ཕྱིར་ཏེ། བརྟགས་པ་ནི་དངོས་པོས་གནོད་པའི་ཕྱིར་རོ། །དེ་ལྟ་མ་ཡིན་ན་རྟག་པར་ ༼༤༣༢༽ སྒྲོ་བཏགས་པ་ཡང་མི་རྟག་པས་མི་གནོད་པར་ཐལ་བའི་ཕྱིར་རོ། །དེའི་ཕྱིར་བསྟན་བཅོས་ལ་དངོས་པོའི་སྟོབས་ཞུགས་ཀྱི་ཚད་མས་གནོད་པ་ལྟར་གྲགས་པ་ལ་ཡང་འགྱུར་རོ། །དེ་ལ་སློབ་དཔོན་གྱིས་བཀག་སྟེ། དེ་སྐད་བརྗོད་པ་ནི་འདི་དགག་པར་ནུས་པ་ཉིད་དུ་བསྟན་པའི་ཕྱིར་རོ་ཞེས་བཤད་པ་ཡིན་ནོ། །དེ་ནི་འབྲེལ་པ་བསམ་པའོ། །འབྲེལ་པའི་ཡུལ་བསམ་པ་ནི་ཅི་གྲགས་པ་འདིའི་གཞལ་བྱ་དང་འབྲེལ་པ་དེ་ཁོ་ན་ཡིན་མོད། འདི་བརྟགས་པའི་གཞལ་བྱ་དང་འབྲེལ་ལམ། འོན་ཏེ་དེ་ཁོ་ནའི་གཞལ་བྱ་དང་འབྲེལ། དེ་ལ་བརྟགས་པས་དེ་ཁོ་ན་མ་ཡིན་པས་དེའི་ཡུལ་ཅན་དེ་ཁོ་ན་མ་ཡིན་པར་ནི་མི་འགྱུར་ཏེ། བཟུང་བ་ཀུན་བརྟགས་པ་ཡིན་ཡང༌། དེར་འཛིན་པ་དོན་དམ་པ་ཡིན་པ་བཞིན་ནོ། །དེས་ན་འདིའི་འབྲེལ་པའི་ཡུལ་གང་ཡིན་ཞེ་ན། རེ་ཤིག་བརྟགས་པ་ཙམ་ནི་ཚད་མའི་གཞལ་བྱར་མི་རུང་སྟེ། ཚད་མ་མཐའ་དག་དངོས་པོ་ལ་འཇུག་པའི་ཕྱིར་རོ། །དེ་ལྟར་ཡང༌། ཚད་མ་གཉི་ག་དངོས་པོའི། ཡུལ་ཅན་ཞེས་བཤད་དོ། །གཞན་ཡང་གྲགས་པའི་ཚད་མའི་གཞལ་བྱ་བརྟགས་པ་ཡིན་ན། རྣམ་པར་རྟོག་པ་གཉིས་ཏེ། གཞི་དངོས་པོ་ལ་བརྟགས་པའམ། གཞི་ཉིད་ཀྱང་བརྟགས་པ་ལ་བློས་བརྟགས་པ་ཞིག་འདིའི་གཞལ་བྱ་ཡིན། གཉི་ག་ལ་ཐུན་མོང་དུ་ཉེས་པ་གསུམ་སྟེ། ཚད་མའི་གྲངས་ངེས་པ་ལ་གནོད་པ་དང༌། འཐད་པ་ལ་མི་ལྟོས་པར་ཐལ་བ་དང༌། གནོད་བྱེད་དུ་མི་རུང་བའོ། །དང་པོ་ནི་མངོན་སུམ་དང་རྗེས་དཔག་ལས་གཞན་ཡིད་དཔྱོད་དང་ལོག་པའི་རྣམ་པར་རྟོག་པ་ཡང་ཚད་མར་ཐལ་བའི་ཕྱིར་ཏེ།

བརྟགས་པའི་གཞལ་བྱས་དབུལ་བ་ནི་མི་སྲིད་པའི་ཕྱིར་ ༼༤༣༣༽ རོ། །དེས་ན་གྲགས་པ་དང་འདྲ་བ་དེ་དག་ཀྱང་ཚད་མར་ཐལ་ལོ། །གཉིས་པ་ནི་བསྒྲུབས་བྱ་བརྟགས་པ་ཡིན་ན་དེའི་ཁྱབ་བྱ་ཡང་མ་བརྟགས་པར་འགལ་བས། དེ་ཡང་བརྟགས་པ་ཡིན་ནོ། །དེས་ན་བསྒྲུབ་བྱ་ལྟར་གཏན་ཚིགས་ཀྱང་རྗེས་སུ་དཔག་པ་གཞན་གྱིས་བསྒྲུབ་དགོས་ན་ཐུག་པ་མེད་པར་ཐལ་ལོ། །འོན་ཏེ་གཏན་ཚིགས་རྣམ་པར་རྟོག་པ་ཙམ་གྱིས་ངེས་པས་གྲུབ་ཀྱི། འཐད་པ་ལ་མི་ལྟོས་ན་བསྒྲུབ་བྱ་ཡང་དེ་ལྟར་ཐལ་བས་གྲགས་པ་ལ་རྗེས་སུ་དཔག་པས་ཅི་བྱ། གསུམ་པ་གནོད་བྱེད་དུ་མི་རུང་བ་ནི་རྣམ་པ་བཞིས་རིག་པར་བྱ་སྟེ། ཡུལ་འཇོག་པར་ནི་མི་ནུས་པས་དང༌། གནོད་བྱ་མི་སྲིད་པས་དང༌། གནོད་བྱེད་ལ་ནུས་པ་མེད་པས་དང༌། གནོད་བྱ་གནོད་བྱེད་འཆོལ་བར་ཐལ་བས་སོ། །དང་པོ་ནི་གནོད་བྱེད་ནི་ཕྱིན་ཅི་ལོག་གི་ཡུལ་འཇོག་པ་ཡིན་ན། བརྟགས་པ་ནི་ཅི་ཡང་མ་ཡིན་པའི་ཕྱིར་ཇི་ལྟར་དེ་བསྒྲུབས་པས་གནོད་བྱེད་དུ་འགྱུར། བརྟགས་པས་མ་བརྟགས་པ་བཟློག་པ་ཡང་མ་ཡིན་ཏེ། ལོག་པས་ཚད་མ་སུན་ཕྱུང་བར་ཐལ་བའི་ཕྱིར་རོ། །བརྟགས་པ་ལ་དེ་ལྟར་ངེས་པས་མ་བརྟགས་པ་ཉིད་འགོག་པ་མ་ཡིན་ནམ་ཞེ་ན། དེར་ཡང་དངོས་པོ་ལ་གནོད་པ་མཐོང་བས་ཤེས་པ་ཡུལ་བརྟགས་པར་ངེས་པ་ཡིན་གྱི། དངོས་སུ་བརྟགས་པ་བསྒྲུབ་པའི་ཚད་མས་བརྟགས་པ་བསྒྲུབ་པས་དངོས་པོ་བཀག་པ་ནི་མ་ཡིན་ནོ། །དེས་ན་དངོས་པོ་འགོག་པའི་ཚད་མ་ཉིད་ཀྱིས་གནོད་པ་ཡིན་ནོ། །དེ་སྐད་དུ་ཡང༌། སྒྲ་དོན་སྙོན་པ་མེད་རྣམས་ཀྱིས། །ཞེས་བྱ་བ་ལ་སོགས་པ་བཤད་པ་ཡིན་ནོ། །གལ་ཏེ་བརྟགས་པ་བསྒྲུབས་པས་དངོས་པོ་མི་འགོག་ཀྱང༌། མི་མཐུན་པའི་བརྟགས་པ་གཞན་ནི་འགོག་གོ་སྙམ་ན། འདི་ལ་རྟོག་པ་གཉིས་ཏེ། ཅི ༼༤༣༤༽ ཤེས་པ་དེ་ཉིད་ཀྱིས་བརྟགས་པས་དེ་ཉིད་ཀྱིས་བརྟག་པ་གཞན་འགོག་གམ། འོན་ཏེ་གཞན་གྱིས་བརྟགས་པ་འགོག དང་པོ་ལྟར་ན་ཤེས་པ་གཅིག་གིས་མི་མཐུན་པའི་དོན་གཉིས་ཡོད་པར་རྟོག་པ་མི་སྲིད་པའི་ཕྱིར།

གནོད་བྱའི་དམ་བཅའ་མི་སྲིད་པར་ཐལ་ལོ། །རྣམ་པར་རྟོག་པ་གཉིས་པ་ལྟར་ན་ཡང་གནོད་པར་མི་ནུས་ཏེ། བདག་དང་གཞན་གྱི་བློ་གཞན་གྱིས་གཞན་དུ་ཀུན་ཏུ་བརྟགས་པ། བློ་གཞན་གྱིས་དོན་གཞན་བརྟགས་པས་གནོད་པར་ནུས་ན། རང་དང་གཞན་ལ་རིགས་མི་མཐུན་པའི་རྣམ་པར་རྟོག་པ་མེད་པར་ཐལ་ན་དེ་ལྟར་ཡང་མ་ཡིན་ནོ། །བཞི་པ་གནོད་བྱ་གནོད་བྱེད་འཆོལ་བར་ཐལ་བ་ནི། གྲགས་པའི་དོན་ཀུན་བརྟགས་པས། བརྟག་པ་གཞན་ལ་གནོད་ན། བརྟགས་པ་གཞན་གྱིས་ཀྱང་དེ་ལ་གནོད་པར་ཐལ་ཏེ། བརྟགས་པར་མཚུངས་པས་སོ། །དེ་ནི་གཞི་དངོས་པོ་དང་གཞི་ཉིད་བརྟགས་པ་ལ་ཐུན་མོང་དུ་བརྗོད་པའོ། །གཞན་ཡང་བརྟགས་པའི་ཆོས་འདིའི་གཞི་དངོས་པོ་ཉིད་ཡིན་ན་ངེས་པ་གཉིས་ཏེ། གྲགས་པ་གནོད་བྱར་ཐལ་བ་དང༌། དངོས་པོ་སྟོབས་ཞུགས་ཀྱི་ཚད་མ་མཐའ་དག་གནོད་བྱར་ཐལ་བའོ། །དང་པོ་ནི་ཡོད་པའི་ཕྱིར་ཟླ་བའི་སྒྲས་བརྗོད་པར་བྱ་བ་མ་ཡིན་ནོ་ཞེས་བྱ་བ་གནོད་བྱའི་གཏན་ཚིགས་ཡང་དག་པར་ཐལ་བ་དང་གནོད་བྱེད་ཀྱི་གཏན་ཚིགས་ཡོད་པའི་ཕྱིར་ཟླ་བའི་སྒྲས་བརྗོད་པར་བྱ་བ་ཡིན་ནོ་ཞེས་བྱ་བ་འགལ་བར་ཐལ་བའི་ཕྱིར་རོ། །ཡང་སློབ་དཔོན་ཆོས་མཆོག་གིས་བརྗོད་པར་རྣམ་པར་རྟོག་པའི་ཡུལ་ཡིན་པའི་ཕྱིར་ཞེས་བྱ་བ་ཡང་མ་གྲུབ་པས་སོ། །གཉིས་པ་ནི་གལ་ཏེ་གྲགས་པ་གནོད་བྱེད་ཡིན་ན། དངོས་པོ་སྟོབས་ཞུགས་ཀྱི་ཚད་མ་མངོན་སུམ་དང་རྗེས་དཔག་མཐའ་དག་གཞི་དེ་ལ་ 

༼༤༣༥༽ སྒྲོ་འདོགས་ཀྱི་རྣམ་པར་རྟོག་པ་གནོད་པར་ཐལ་ཏེ། ཚད་མ་མཐའ་དག་གི་ཡུལ་ནི་རྣམ་པར་གཅད་པས་ཁྱབ་པའི་ཕྱིར་དང༌། དེའང་ཚད་མའི་གནོད་བྱེད་དུ་ཐལ་བའི་ཕྱིར་རོ། །འོན་ཏེ་བརྟགས་པའི་ཆོས་སྒྲའི་བརྗོད་བྱའི་གཞིའང་བརྟགས་པ་ཡིན་ན། སྐྱོན་གསུམ་སྟེ། གཞན་གྱིས་ཕྱོགས་ལ་མི་གནོད་པ་དང༌། གནོད་བྱའི་གཏན་ཚིགས་མ་གྲུབ་པ་དང༌། གནོད་བྱེད་ཀྱི་གཏན་ཚིགས་མ་ངེས་པར་ཐལ་བའོ། །དང་པོ་ནི་བརྡའ་སྤྲོད་པ་ལ་སོགས་པ་རང་གི་མཚན་ཉིད་ཁོ་ན་ལ་སྒྲ་བཟང་པོ་རི་བོང་ཅན་གྱི་ཚིག་གིས་ནི་བརྗོད་པར་ནུས་ལ། ཟླ་བའི་སྒྲས་ནི་དེ་ཙམ་དུ་ཡང་བརྗོད་པར་མི་ནུས་པར་རྟོགས་པ་ལ་གནོད་པ་འདི་བསྟན་པ་ཡིན་ན། ད་ལྟ་ནི་བརྟགས་པའི་དངོས་པོ་ཁོ་ན་ལ་ཟླ་བའི་སྒྲས་བརྗོད་པར་བྱ་བ་བསྒྲུབས་པ་ཡིན་ནོ། །དེས་ན་དངོས་པོ་སྒྲ་དེའི་བརྗོད་བྱ་མ་ཡིན་པ་ལ་མི་གནོད། གཉིས་པ་ནི་རི་བོང་ཅན་ནི་ཟླ་བའི་སྒྲས་བརྗོད་པར་བྱ་བ་མ་ཡིན་ཏེ། ཡོད་པའི་ཕྱིར་བུམ་པ་བཞིན་ནོ་ཞེས་བྱ་བ་ལ། སློབ་དཔོན་གྱིས་ཐུན་མོང་མ་ཡིན་པར་བཤད་ཀྱི་མ་གྲུབ་པར་ནི་མ་གསུངས་སོ། །དེ་ལ་གལ་ཏེ་བརྟགས་པའི་ཆོས་ཅན་ལ་དེ་ལྟར་སྟོན་ན་ནི་ཡོད་པའི་གཏན་ཚིགས་མ་གྲུབ་པ་ཁོ་ནར་འགྱུར་གྱི། ཐུན་མོང་མ་ཡིན་པར་ནི་མི་འགྱུར་རོ། །གསུམ་པ་ནི་གལ་ཏེ་འདིར་དངོས་པོ་བར་ཡོད་པ་ནི་གཏན་ཚིགས་མ་ཡིན་ཏེ། འོན་ཀྱང་སྒྲོ་བཏགས་ནས་ཡོད་པ་ཡིན་ནོ། །དེས་ན་མ་གྲུབ་པ་མ་ཡིན་ནོ་ཞེས་རྟོག་ན། འོ་ན་ཟླ་བའི་སྒྲས་བརྗོད་པར་མི་བྱ་བར་བརྟགས་པ་ལ་ཡང་གཏན་ཚིགས་ཞུགས་པས་མ་ངེས་པར་ཐལ་ལོ། །ཟླ་བའི་སྒྲས་བརྗོད་བྱ་མ་ཡིན་པ་བརྟགས་ནས་ཀྱང་མེད་ན་ནི་ལོག་པར་རྟོགས་པ་ཉིད་མེད་པར་འགྱུར་རོ། ། ༼༤༣༦༽ དེ་ལྟར་བརྟགས་པ་མི་འགལ་ན་ནི་བརྟགས་པའི་ཡོད་པ་ཉིད། ཟླ་བའི་སྒྲས་བརྗོད་པར་བྱ་བ་བསྒྲུབ་པ་ལ་མ་ངེས་པར་གྲུབ་བོ། །དེའི་ཕྱིར་བརྟགས་པ་ཙམ་ནི་ཚད་མའི་གཞལ་བྱར་མི་འཐད་དོ། །འོ་ན་འདིའི་གཞལ་བྱ་འབྲེལ་པའི་ཡུལ་གང་ཡིན་ཞེ་ན།

བཤད་པ། དངོས་པོ་དོན་དམ་པར་ཡོད་པའི་རང་བཞིན་འགོག་པའི་ཕྱིར་ན་དངོས་པོའི་ཆོས་གཞལ་བྱ་ཡིན་ནོ། །སྒྲའི་བརྗོད་བྱ་ཇི་ལྟར་དངོས་པོའི་ཆོས་ཡིན་ཞེ་ན། དངོས་སུ་རང་གི་མཚན་ཉིད་སྒྲའི་ཤེས་པ་ལ་མི་སྣང་བའི་ཕྱིར་སྒྲའི་ཡུལ་ཉིད་མ་ཡིན་མོད། འོན་ཀྱང་ཐ་སྙད་ངེས་པའི་བློས་ཞེན་ནས་བརྗོད་པར་བྱ་བ་ཉིད་ནི་དངོས་པོའི་ཆོས་ཡིན་ཏེ། ཞེན་པའི་མི་སླུ་བའི་ཡུལ་ཡིན་པའི་ཕྱིར་རོ། །སྒྲ་དང་རྣམ་པར་རྟོག་པའི་ཡུལ་གཅིག་པས་གལ་ཏེ་ཞེན་ནས་སྒྲའི་བརྗོད་བྱ་ཉིད་ཀྱང་དངོས་པོ་མ་ཡིན་ན་ནི་རྣམ་པར་རྟོག་པ་ཡང་ཞེན་ནས་དངོས་པོ་ལ་འཇུག་པར་མི་འགྱུར་བ་རྗེས་སུ་དཔག་པ་ཚད་མ་མ་ཡིན་པར་ཐལ་ཏེ། ཞེན་པའི་ཡུལ་དོན་དམ་པར་མེད་པའི་ཕྱིར་བདག་ཏུ་ལྟ་བ་བཞིན་ནོ། །སྒྲའི་བརྗོད་པར་བྱ་བ་ཉིད་དངོས་པོ་ཡིན་པའི་ཕྱིར། དངོས་རྣམས་ངོ་བོ་ཉིད་ཀྱིས་ནི། །རྗོད་བྱེད་འཇུག་པར་བྱེད་མ་ཡིན། །བརྡ་ལ་མི་མཐུན་མེད་པ་ནི། །རང་བ་ཉིད་ཅེས་བྱ་བར་བརྗོད། །ཅེས་བཤད་པ་ཡིན་ནོ། །དེས་ན། མི་མཐུན་བཀག་པའི་དོན་ཆོས་ཉིད། །རྟོག་པ་གྲགས་པའི་རྗེས་དཔག་ཡིན། །གཞན་དུ་དོན་ཆོས་འགོག་པ་ཡི། །ཚད་མས་འདི་ལ་གནོད་པར་འགྱུར། །ཞེས་བྱ་བར་གྲུབ་བོ། །གལ་ཏེ་དངོས་པོའི་ཆོས་ཡིན་ན་འདོད་པའི་རྗེས་སུ་བྱེད་པ་འགལ་ལོ། །འདོད་པ་ལ་མི་ལྟོས་ན་ནི་བརྗོད་བྱར་མི་འཐད་ལ། གཞུང་དང་ཡང་འགལ་ལོ། །དེ་ལྟ་བས་ན་ ༼༤༣༧༽ འདི་ནི་བརྟགས་པ་ཁོ་ན་ཡིན་པས་རང་གི་མཚན་ཉིད་ཆོས་ཅན་དུ་བྱས་ཀྱང་རྟག་པ་ལ་སོགས་པ་དང་ཁྱད་པར་མེད་པ་དེ་ལྟ་བུ་སྒྲུབ་པ་ནི་ཚད་མར་འགལ་ལོ་ཞེ་ན། མི་འགལ་ཏེ། སྒྲའི་རུང་བ་ཉིད་ཅེས་བྱ་བ་སྒྲུབ་པའི་ཆོས་འགའ་ཞིག་ཁས་ལེན་ན། སྒྲ་དོན་གྱི་འབྲེལ་པ་དོན་དམ་པར་འགྱུར་བས། སྒྲ་འདོད་པའི་རྗེས་སུ་བྱེད་པར་མི་འགྱུར་ལ། དེས་ན་བརྗོད་བྱ་ཡང་འདོད་པའི་རྗེས་སུ་བྱེད་པ་མ་ཡིན་པར་འགྱུར་རོ། །ད་ལྟ་ནི་བརྡའ་དང་རྗེས་སུ་མི་མཐུན་པ་མེད་པར་བཀག་པ་ཙམ་སྒྲའི་བརྗོད་པར་བྱ་བར་འདོད་ལ།

དེ་ཡང་འདོད་པའི་འབྲས་བུ་མ་ཡིན་ཡང་གང་དུ་འདོད་པ་འཇུག་པ་རུང་བ་ཐམས་ཅད་ལ་ཁྱབ་པས་ན་འདོད་པའི་རྗེས་སུ་བྱེད་པར་ཡང་བཤད་པས་ཐམས་ཅད་འགྲིགས་སོ། །ཡང་ན་སྒྲའི་བརྗོད་བྱ་དངོས་པོ་མ་ཡིན་མོད། སྒྲའི་བརྗོད་བྱ་མ་ཡིན་པ་ཞེས་བྱ་བ་དངོས་པོའི་རང་བཞིན་དུ་གྲུབ་པ་འགོག་པས། དངོས་པོ་འགོག་པའི་གཞལ་བྱ་དངོས་པོ་ཡིན་ཏེ། དགག་བྱ་ནི་འགོག་པའི་ཚད་མའི་གཞལ་བྱ་ཡིན་ནོ་ཞེས་བཤད་ཟིན་ཏོ། །དེ་ཁོར་གཞལ་བྱ་བཀག་པ་རྟོགས་པར་བྱེད་པས་དགག་པ་འཛིན་པའི་ཚད་མ་ཡིན་ཡང་ཞེན་ནས་སྒྲུབ་པར་རྟོགས་པའི་ཕྱིར་སྒྲུབ་པའི་ཚད་མ་རང་བཞིན་གྱི་རྗེས་སུ་དཔག་པར་བཤད་པ་ཡང་མི་འགལ་ལོ་ཞེས་བཤད་ཟིན་ཏོ། །དེས་ན་འདིའི་ཡུལ་ནི་དངོས་པོ་ཁོ་ན་ཡིན་ནོ། །དེ་ནི་འབྲེལ་པའི་ཡུལ་བསམ་པའོ། །དེ་ལ་ཐ་དད་པ་བསམ་པ་ནི། གལ་ཏེ་གྲགས་པའི་ཚད་མ་དངོས་པོའི་ཆ་ལ་འཇུག་པ་ཡིན་ན། འོ་ན་དངོས་པོའི་སྟོབས་ཀྱི་རྗེས་སུ་དཔག་པ་དང་ཁྱད་པར་ཅི་ཡོད་ཅེ་ན། དངོས་པོའི་ཆ་རྟོགས་པར་འདྲ་ཡང་ཁྱད་ ༼༤༣༨༽ པར་འདི་ཡོད་དེ། དོན་སྒྲུབ་པ་དང་སྒྲ་སྒྲུབ་པའི་ཁྱད་པར་ཡོད་པའི་ཕྱིར་རོ། །དཔེར་ན་ཐ་སྙད་སྒྲུབ་པ་དངོས་པོ་རྟོགས་པར་བྱེད་པ་ཡིན་ཡང་དོན་སྒྲུབ་པ་ལས་ཐ་དད་པ་བཞིན་ནོ། །དེས་ན་དོན་འདི་ཡིན་ཏེ། གྲགས་པ་དངོས་པོའི་ཆ་རྟོགས་པར་བྱེད་པའི་ཕྱིར་དངོས་པོ་སྟོབས་ཞུགས་སུ་ཡང་བརྗོད་པར་ནུས་མོད་ཀྱི། དོན་མི་སྒྲུབ་པར་ཐ་སྙད་དང་བརྡའི་ཡུལ་དུ་རུང་བ་སྒྲུབ་པའི་ཕྱིར། རྒྱུ་མཚན་དེ་ཙམ་ཉེ་བར་བཟུང་ནས་དངོས་པོའི་སྟོབས་ཞུགས་ལས་གཞན་དུ་བཤད་དོ། །དེ་ནི་ཐ་དད་པ་བསམ་པའོ། །རབ་ཏུ་དབྱེ་བ་ནི་རྣམ་པ་གཉིས་ཏེ། དངོས་པོའི་རུང་བ་དང་སྐྱེས་བུའི་ངེས་པའོ། །དང་པོ་ནི་བརྡའི་ཡུལ་དུ་རུང་བ་ཙམ་ཡིན་ནོ། །སྐྱེས་བུའི་ངེས་པ་ནི་བརྡ་བྱས་ཟིན་པའི་འོག་ཏུ་དེ་དང་མཐུན་པའི་ཐ་སྙད་འདོགས་པའོ། །དེ་ལ་བརྡའི་རུང་བ་ནི་དོན་ཐམས་ཅད་ལ་ཁྱབ་པ་ཡིན་ཏེ།

དཔེར་ན་བུམ་པ་ཡང་ཟླ་བའི་སྒྲས་བརྗོད་པར་རུང་བ་ཡིན་ཏེ། སྔོན་བརྡ་བྱེད་པས་བུམ་པ་ཟླ་བའི་སྒྲ་སྦྱར་ཡང་མི་འགལ་བའི་ཕྱིར་རོ་ཞེས་བྱ་བ་ལྟ་བུའོ། །དེ་བཞིན་དུ་དངོས་པོ་ཐམས་ཅད་ལ་སྒྲ་ཐམས་ཅད་དང་པོ་བརྡར་བྱར་རུང་བས་འབྲེལ་པ་ཡིན་ནོ། །དེ་ལྟར་ན་བརྡའི་རུང་བ་ནི་གང་ལ་ཡང་དགག་པར་མི་ནུས་པས་དེ་འགོག་པའི་གཏན་ཚིགས། ཡོད་པ་ཉིད་ལ་སོགས་པ་ཐམས་ཅད། བཟློག་པས་ཁྱབ་པའི་ཕྱིར་དཔེ་མེད་པས་ཐུན་མོང་མ་ཡིན་པར་བཤད་དོ། །ཐ་སྙད་ནི་ཉི་ཚེ་བའི་ཡུལ་ཅན་ཡིན་པས་འགའ་ཞིག་དགག་པར་ནུས་པ་ཡིན་ནོ། །དཔེར་ན་འདི་ནི་བ་ལང་གི་ཐ་སྙད་དུ་བྱ་བ་མ་ཡིན་ཏེ། ནོག་དང་ལྐོག་ཤལ་ལ་སོགས་པ་དང་མི་ལྡན་པའི་ཕྱིར་རོ་ཞེས་བྱ་བ་བཞིན་ནོ། །དང་པོ་དོན་ཐམས་ཅད་ལ་བ་ལང་གི་བརྡར་ ༼༤༣༩༽ རུང་བ་ཡིན་ཡང༌། སྔོན་སྐྱེས་ནུས་དོན་ངེས་པ་ལ་བརྡ་བྱས་པའི་ཕྱིར་ན་རྒྱུ་མཚན་ངེས་པ་ལ་ལྟོས་ལ། དེས་ན་རྒྱུ་མཚན་མེད་པས་གཞན་ལ་དགག་པར་ནུས་པ་ཡིན་ནོ། །དེའི་ཕྱིར་བརྡར་རུང་བ་ཐ་སྙད་དུ་རུང་བ་གཉི་ག་ཡང་དངོས་པོ་དཔོག་པའི་ཚད་མའི་ཡུལ་ཡིན་ནོ། །དེ་ལྟ་ཡིན་དང་སྣང་བ་མི་དམིགས་པས་མེད་པའི་ཐ་སྙད་དུ་རུང་བ་དང༌། ཤ་པ་ལས་ཤིང་གི་ཐ་སྙད་དུ་རུང་བ་དཔོག་པ་ལ་སོགས་པ་ཡང་གྲགས་པའི་ཚད་མའི་ཁྱད་པར་ཡིན་པར་བལྟའོ། །འདིར་ནི་བརྡའ་འགོག་པ་ལ་ལྟོས་ཏེ་ཐུན་མོང་མ་ཡིན་པར་བཤད་དོ། །དེ་ནི་དོན་གྱི་དེ་ཁོ་ན་དཔྱད་པའོ། །འདིའི་ཚིག་རྣམ་པར་དབྱེ་བའི་དབང་དུ་བྱས་ནས་གྲགས་པས་བསལ་བ་རྣམ་པར་བཞིར་རྟོགས་པར་བྱ་སྟེ། གྲགས་པའི་ངོ་བོ་ཉིད་ནི་1$0000300གྲགས་པའི་སྒྲས་བརྗོད་དོ་1$0000270ཞེས་བྱ་བ་ཡན་ཆད་དོ། །གནོད་པར་བྱེད་པ་ཉིད་ཅིའི་ཕྱིར་ཞེ་ན། 1$0000300དོན་རྣམ་པར་དགག་པར་མི་ནུས་པའི་ཕྱིར་1$0000270ཞེས་བྱ་བའོ། །ངོ་བོ་ཉིད་ཀྱིས་དོན་ཐམས་ཅད་ལ་གྲུབ་པའི་ཕྱིར་ཏེ། འདོད་པས་ངེས་པར་བྱས་པ་ཐམས་ཅད་ལ་བརྡའ་ལ་མི་མཐུན་བཀག་པ་ཉིད་ཀྱིས་ཁྱབ་པའི་ཕྱིར་རོ། །དེས་ན་དེའི་རང་བཞིན་ཉིད་ནི་1$0000300འདོད་པའི་སྒྲས་བརྗོད་པར་བྱ་བ་1$0000270ཞེས་བྱ་བས་བསྟན་ཏོ། །གལ་ཏེ་གྲགས་པ་ནི་རྗོད་པར་བྱེད་པ་ལ་བྱ་བ་མ་ཡིན་ནམ།

བརྗོད་བྱ་བ་ལ་ཇི་སྟེ་དེར་བརྗོད་སྙམ་ན། 1$0000300ཐ་སྙད་ལས་སྐྱེས་པའི་ཆོས་དེ་ནི1$0000270་ཞེས་བརྗོད་དེ། ཐ་སྙད་དུ་བྱེད་པ་རྗོད་བྱེད་ལས་སྐྱེས་པའོ། །ངེས་པའི་ཡུལ་དུ་རྗོད་བྱེད་ལ་ལྟོས་ནས་འགྲོ་བས་དེ་སྐད་བརྗོད་ཀྱི། རྗོད་བྱེད་ལས་དེ་དོན་དམ་པར་བྱུང་བ་ནི་མ་ཡིན་ནོ། །གཉིས་པ་སྐྱེས་བུའི་བརྡའ་ལ་མི་ལྟོས་པར་གྲུབ་པ་ཉིད་སྟོན་པ་ནི་ ༼༤༤༠༽ 1$0000300འདོད་པ་1$0000270ནས་1$0000300གནོད་པ་ཡིན་ནོ་1$0000270ཡན་ཆད་དོ། 1$0000300།དོན་ཙམ་དང་རྗེས་སུ་འབྲེལ་པ་ནི་1$0000270དོན་གྱི་རང་བཞིན་ལ་མ་ཁྱབ་པར་བྱེད་པའོ། །གསུམ་པ་ངེས་པ་ལ་མི་ལྟོས་པར་གྲུབ་པ་ལ་སློབ་དཔོན་ཁུངས་འགོད་པ་ནི་1$0000300དེ་1$0000270ནས་1$0000300ཞེས་སོའི་1$0000270བར་རོ། །བཞི་པ་དེ་བཤད་པ་ལ་གཉིས་ཏེ། གནོད་བྱའི་དབང་དུ་བྱ་བ་དང༌། གྲགས་པའི་དབང་དུ་བྱ་བའོ། །དང་པོ་ལ་གསུམ་ལས། ཐུན་མོང་མ་ཡིན་པའི་དོན་བསྟན་པ་ནི་1$0000300དེ་ཉིད་ཀྱི་ཕྱིར་1$0000270ནས་1$0000300ཕྱིར་རོའི་1$0000270བར་རོ། །གྲགས་པ་མེད་ཀྱང་གྲུབ་པ་དེ་ཉིད་ཀྱི་ཕྱིར་ཏེ། དོན་འདི་ལ་ལྟོས་ནས་ཐུན་མོང་མ་ཡིན་པར་གསུངས་སོ་ཞེས་སློབ་དཔོན་གྱིས་ཚིག་དོན་དེ་ལ་ཁུངས་སུ་གསལ་བར་སྟོན་པའོ། །གཉིས་པ་1$0000300དེ་སྐད་1$0000270བརྗོད་པའི་དགོས་པ་མདོར་བསྟན་པ་ནི་1$0000300དེ་སྐད་དུ་1$0000270ཞེས་པའོ། །འདི་ལ་སློབ་དཔོན་གྱི་གཞུང་དུམ་བུ་སྔ་མའི་དགོས་པ་མདོར་བརྗོད་པ་ནི། འདི་དགག་པར་མི་ནུས་པ་ཉིད་དུ་བསྟན་པའི་ཕྱིར་རོ་ཞེས་བྱ་བ་ཡིན་ལ། དུམ་བུ་ཕྱི་མའི་དགོས་པ་མདོར་བསྟན་པ་ནི། 1$0000300ཟླ་བོའི་ཚད་མ་མེད་པས་ངེས་པར་བསྟན་པའི་ཕྱིར་1$0000270ཞེས་བྱ་བ་ཡིན་ནོ། །གལ་ཏེ་ཟླ་བོའི་ཚད་མ་མེད་པས་འགལ་བ་མི་འཁྲུལ་པ་བཀག་པ་ཁོ་ན་ནས་དེ་ལས་སྟོབས་ཆེ་བའི་ཚད་མས་གནོད་བྱ་མ་ཡིན་པར་ཡང་གྲུབ་པའི་ཕྱིར་ཚིག་སྔ་མ་དོན་མེད་པར་མི་ཐལ་ལམ་ཞེ་ན།

མི་ཐལ་ཏེ། ཚིག་འོག་མས་སྟོབས་མཚུངས་པའི་ཚད་མ་གཞན་བཀག་པས་ནི། སྟོབས་ཆེ་བའི་གནོད་བྱེད་བཀག་པ་མི་འགྲུབ་པའི་ཕྱིར་ཏེ། བརྟགས་པའི་དོན་ལ་གྲགས་པའི་ཚད་མ་ཡིན་པའི་ཕྱིར་ན། བརྟགས་པའི་དོན་སྒྲུབ་པ་ཕྱིན་ཅི་ལོག་གི་ཚད་མ་མེད་ཀྱང༌། དངོས་པོ་མ་ཡིན་པས་དངོས་པོའི་རང་བཞིན་ལ་སྒྲའི་ ༼༤༤༡༽ བརྗོད་བྱ་མེད་པར་དཔོག་པའི་ཚད་མས་ནི་གནོད་དེ། དངོས་པོ་རྟོགས་པས་བརྟགས་པ་སེལ་བའི་ཕྱིར་རོ་སྙམ་དུ་རྣམ་པར་རྟོག་པའི་སྲིད་པའི་ཕྱིར་རོ། །དེས་ན་སྔ་མས་ནི་དངོས་པོ་ལ་སྒྲའི་བརྗོད་བྱ་འགོག་པའི་ཚད་མ་བཀག་ནས་གྲགས་པ་གནོད་བྱེད་དུ་བརྗོད་པས། དངོས་པོའི་ཆ་བསྒྲུབ་པའི་སྒོ་ནས་གནོད་བྱེད་དུ་བསྟན་པའི་དོན་དུའོ། །ད་ནི་གསུམ་པ་གཞུང་དུམ་བུ་གཉིས་པོའི་དགོས་པ་རྒྱས་པར་སྟོན་ཏོ། །འདི་ལ་བཞི་ལས། རྗེས་སུ་དཔག་པ་བཀག་པའི་དགོས་པ་དང་པོ་སྟོན་པ་ནི1$0000300་དེ་འགོག་པ་ནི་1$0000270ནས་1$0000300ངེས་པའི་ཕྱིར་རོའི་1$0000270བར་རོ། །གནོད་བྱའི་དམ་བཅའ་སྒྲུབ་པའི་ཚད་མ་མཐའ་དག་མེད་པར་བསྟན་པའི་དོན་དུ་རྗེས་སུ་དཔག་པ་བཀག་པ་ཡིན་ནོའི་ཞེས་བྱ་བའི་དོན་ཏོ། །གཉིས་པ་གཏན་ཚིགས་དཔེར་བརྗོད་པའི་དགོས་པ་སྟོན་པ་ནི།1$0000300 གང་ལ་1$0000270ནས་1$0000300འབྲས་བུའོ་1$0000270ཡན་ཆད་དོ། །འདིས་ནི་ཡོད་པའི་གཏན་ཚིགས་ཐུན་མོང་མ་ཡིན་པར་བརྗོད་པས་རྗེས་སུ་དཔག་པ་མཐའ་དག་བཀག་པར་གྲུབ་ལ། དེས་ཀྱང་ཚད་མ་མཐའ་དག་བཀག་པ་སྒྲུབ་པའི་ཕྱིར་རོ་ཞེས་སྔ་མ་ཉིད་གྲུབ་པའི་ཡན་ལག་ཏུ་ཕྱི་མར་བརྗོད་པ་སྟོན་པའོ། །གསུམ་པ་བརྡ་ལ་རག་ལས་པར་བཤད་པའི་དགོས་པ་ནི་1$0000300སྒྲ་ནི་1$0000270ནས་1$0000300གསུངས་སོ་1$0000270ཡན་ཆད་དོ། །བཞི་པ་གནོད་བྱེད་དུ་བསྟན་པའི་དགོས་པ་ལ་གསུམ་སྟེ། དང་པོ་ངེས་པས་གེགས་མེད་པར་གྲུབ་པ་ནི། 1$0000300གེགས་ཡོད་པར་1$0000270ནས་1$0000300སྟོན་པ་ཡིན་ནོའི1$0000270་བར་རོ། །གཉིས་པ་ཚད་མ་གཉིས་ཕན་ཚུན་གྲུབ་པ་སྟོན་པ་ནི་རྣམ་པ་གསུམ་སྟེ།

མཚན་ཉིད་མཚུངས་པ་དང༌། ཁྱད་པར་གཞན་མི་རུང་བ་དང༌། གྲངས་གཅིག་པ་བཀག་པའོ། །དང་པོ་ནི་1$0000300འདིས་ནི་1$0000270ནས་1$0000300འགྱུར་རོའི་1$0000270བར་ཏེ། དཔེར་ན་གྲགས་པ་ངེས་པར་ ༼༤༤༢༽ གྲུབ་པས་རྗེས་སུ་དཔག་པའི་ཡུལ་ཀུན་ལ་འགལ་བ་མི་འཁྲུལ་པ་མེད་པར་གྲུབ་པ་ལྟར། མངོན་སུམ་ངེས་བྱེད་དུ་གྲུབ་པས་ཀྱང་རྗེས་སུ་དཔག་པའི་ཡུལ་ཀུན་ལ་འགལ་བ་མི་འཁྲུལ་བ་མེད་པར་གྲུབ་བོ་ཞེས་བྱ་བའི་དོན་ཏོ། །གཉིས་པ་ནི་1$0000300གང་ཞིག་1$0000270ནས་1$0000300འགྱུར་རོའི་1$0000270བར་རོ། །གསུམ་པ་ནི་1$0000300བརྗོད་པར1$0000270་ནས་1$0000300བཤད་པར་བྱའོ་1$0000270ཡི་བར་རོ། །འདི་ལ་བརྗོད་པར་འདོད་པའི་གྲངས་གཅིག་པའི་ཁྱད་པར་དང་ལྡན་པ་ནི་མངོན་སུམ་ལ་ཡོད་པའི་ཁྱད་པར་ལས་ཕྱི་རོལ་དུ་གྱུར་ཀྱང་ཚད་མ་ཡིན་པའི་ཕྱིར་ན། རྗེས་སུ་དཔག་པ་ཐམས་ཅད་ཚད་མ་མ་ཡིན་པར་ཐལ་བའི་ཉེས་པ་མེད་དོ་ཞེས་བྱ་བ་ནི་རྩོད་པའི་དོན་ཏོ། །མཚན་ཉིད་ལ་ཐེ་ཚོམ་ཟ་བ་ནི་ཞེས་བྱ་བ་ནི་འགྲན་ཟླ་མེད་པའི་ཁྱད་པར་ཅན་ལའོ། །དཔེ་འབའ་ཞིག་ཏུ་མ་ཟད་དེ། སློབ་དཔོན་གྱི་ལུང་གིས་ཀྱང་མཚན་ཉིད་ལ་ཐེ་ཚོམ་ཟ་ན་དེའི་ཐ་སྙད་དུ་བྱ་བ་མ་ཡིན་པར་སྒྲུབ་པ་ནི1$0000300་མཚན་ཉིད་ལ་ཤེས་པ་སྨྲོས་པའི་ཡང་ཕྱིར་རོ་1$0000270ཞེས་བྱ་བའོ། །དེ་ལྟར་ཚད་མ་གཉིས་ཕན་ཚུན་གྲུབ་པར་བཤད་ནས། འཇུག་བསྡུ་བ་ནི1$0000300་དེའི་ཕྱིར་1$0000270ཞེས་བྱ་བའོ། 1$0000300།ཚད་མ་དག་1$0000270ཅེས་བྱ་བ་ནི་མངོན་སུམ་མམ་རྗེས་སུ་དཔག་པའམ། གྲགས་པའི་ཚད་མ་མཐའ་དག་1$0000300གནོད་པ་བྱེད་པ་རྗོད་པ་1$00002701$0000300ན1$0000270འོ། །དེ་ལྟ་ཡིན་ཡང་གྲགས་པ་ནི་དངོས་པོ་སྒྲུབ་པའི་ཚད་མ་ཡིན་པས་འགལ་བ་མི་འཁྲུལ་པ་སྲིད་པར་དོགས་པའི་གནས་ཡོད་པས། སློབ་དཔོན་ཕྱོགས་ཀྱི་གླང་པོས་གྲགས་པ་ལ་གནོད་བྱེད་དུ་བསྟན་པས་རྗེས་སུ་དཔག་པའི་ཡུལ་མཐའ་དག་ལ་འགལ་བ་མི་འཁྲུལ་པ་བཀག་གོ

།གནོད་བྱེད་དུ་ཡང་ཇི་ལྟར་གསུངས་ཞེ་ན། དམ་བཅའ་ལས་བཟློག་པའི་དོན་སྒྲུབ་པར་བསྟན་པ་སྟེ། འགལ་བའི་དོན་སྒྲ་ལས་བྱུང་བའི་གྲགས་པས་ ༼༤༤༣༽ ཞེས་འགལ་བའི་དོན་སྒྲུབ་པས་གནོད་བྱེད་དུ་གསུངས་ཀྱི། ལུང་བཞིན་དུ་གེགས་བྱེད་པའི་སྒྲ་ནས་གནོད་བྱེད་དུ་མ་གསུངས་སོ། །སློབ་དཔོན་གྱི་ཚིག་ནི་འདི་ཡིན་ཏེ། རང་གི་ངོ་བོ་ཉིད་ཀྱིས་བསྟན་པར་བྱ་བ་རང་ཉིད་འདོད་པ་ནི། གལ་ཏེ་མངོན་སུམ་དང་རྗེས་སུ་དཔག་པ་དང་ལུང་དང་གྲགས་པས་མ་བསལ་ན་ཕྱོགས་ཡིན་ནོ། །དཔེར་ན་སྒྲ་ནི་མཉན་བྱ་མ་ཡིན་ནོ། །བུམ་པ་ནི་རྟག་པའོ་ཞེས་བྱ་བ་ལྟ་བུའོ། །གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་བྱ་བ་ནི་དམ་བཅས་པ་ཙམ་གྱིས་འགལ་བ་ཡིན་ལ། གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་མེད་ལ། འགལ་བའི་དོན་སྒྲ་ལས་བྱུང་བའི་གྲགས་པས་བསལ་བ་དེ་ཡང་ཕྱོགས་མ་ཡིན་ནོ་ཞེས་བྱ་བའོ། །དེ་ལྟར་གནོད་བྱའི་དམ་བཅའ་བ་ལ་རྗེས་སུ་དཔག་པ་མེད་པར་བཤད་ནས། གྲགས་པ་ཉིད་ལ་དངོས་པོའི་དོན་དཔོག་པའི་རྗེས་སུ་དཔག་པ་མེད་ལ་སྒྲའི་བརྗོད་བྱ་དཔོག་པའི་རྗེས་སུ་དཔག་པ་གནོད་བྱེད་དུ་བརྗོད་པའི་སྒོ་ནས། མིང་དཔོག་པའི་ཚད་མ་དོན་དཔོག་པ་དང་ཡུལ་མི་འདྲ་བར་སྒྲུབ་པ་ཡིན་ནོ་ཞེས་འཆད་པ་ནི་1$0000300ཡང་ན་1$0000270ཞེས་བྱ་བའོ། 1$0000300།འཇིག་རྟེན་གྱི་རྗོད་པ་ནི་གྲ1$0000270གས་པའོ། །དེས་རྗེས་སུ་དཔག་པའི་དོན་བཤད་ནས་ཐུན་མོང་མ་ཡིན་པའི་རྒྱུ་མཚན་སྟོན་པ་ནི་1$0000300རི་བོང་ཅན་ཟླ་བར་མི་འདོད་པ1$0000270་ཞེས་བྱ་བའོ། །རི་བོང་ཅན་དུ་རབ་ཏུ་གྲགས་པ་དེ་དངོས་པོ་བའི་ཟླ་བར་མི་འདོད་པ་དེ་གྲགས་པ་གང་ཡང་དངོས་པོར་མི་འདོད་དོ། །དེས་ན་གྲགས་པ་དངོས་པོའི་རང་བཞིན་དུ་དཔོག་པའི་དཔེ་མེད་པས་ཐུན་མོང་མ་ཡིན་པ་སྟེ། དཔེ་ལ་རྗེས་སུ་འགྲོ་བ་གྲུབ་པ་མེད་དོ་ཞེས་བྱ་བའི་དོན་ཏོ། ། 

༼༤༤༤༽ དངོས་པོའི་དོན་དུ་དཔོག་ན་ཐུན་མོང་མ་ཡིན་པར་བརྗོད་པ་ནི་མ་ཡིན་ཏེ། འཇིག་རྟེན་ན་ཟླ་བ་གཞན་མེད་པས་གྲགས་པ་ཉིད་ཐ་སྙད་དུ་བྱ་བའི་དོན་དུ་དཔོག་པ་དཔེ་མེད་པས་ཐུན་མོང་མ་ཡིན་པར་བཤད་པ་ཡིན་ནོ་ཞེས་སློབ་དཔོན་ཕྱོགས་ཀྱི་གླང་པོའི་གཞུང་འཆད་པ་གཞན་གྱིས་འདོད་པ་དགག་པའི་ཕྱིར། 1$0000300གང་གི་ཕྱིར་1$0000270ཞེས་གསུངས་སོ། 1$0000300།གནོད་པའི་ཕྱིར་རོ་1$0000270ཡན་ཆད་ཀྱིས་ནི་མཚན་ཉིད་མ་ཁྱབ་པར་བསྟན་ལ། 1$0000300མི་འགྱུར་རོ་1$0000270ཡན་ཆད་ཀྱིས་ནི་སྐབས་ཀྱི་དོན་ལ་མཚན་ཉིད་མ་གྲུབ་པ་བསྟན་ཏེ། དེ་གཉིས་ཀྱིས་ནི་ཐ་སྙད་ཀྱིས་བརྗོད་བྱ་ཐུན་མོང་མ་ཡིན་པར་མི་རུང་བར་བརྗོད་དོ། །བརྡའ་ལ་ཐ་སྙད་ཀྱི་བརྗོད་བྱ་ལ་ཐུན་མོང་མ་ཡིན་པར་ཁས་བླངས་ཀྱང༌། བརྡའི་བརྗོད་བྱ་ལ་ཐུན་མོང་མ་ཡིན་པ་མི་སྲིད་དོ་ཞེས་སྟོན་པ་ནི་1$0000300བརྡ་ལས་འཇུག་པ་ནི་1$0000270ཞེས་བྱ་བའོ། །འདིའི་དོན་ནི་དང་པོ་བརྡ་བྱེད་པས། ཀུན་ལ་ཀུན་གྱི་བརྡའ་བྱ་བར་རུང་བའི་ཕྱིར། དོན་ཀུན་བརྡའ་ཀུན་གྱི་བརྗོད་བྱ་ཡིན་ནོ། །དེས་ན་རི་བོང་ཅན་ལ་བུམ་པའི་བརྗོད་བྱ་ཉིད་དམ་ཟླ་བའི་བརྗོད་བྱ་ལ་སོགས་པ་གང་དཔོག་ཀྱང་དཔེ་དང་ལྡན་པའི་རྗེས་སུ་དཔག་པ་ཉིད་ཡིན་པས་ཐུན་མོང་མ་ཡིན་པ་མེད་དོ། །གལ་ཏེ་སྒྲའི་བརྗོད་བྱ་ཐམས་ཅད་དཔོག་ཀྱང་དཔེ་དང་ལྡན་པའི་རྗེས་སུ་དཔག་པ་ཡིན་ན། སྒྲའི་བརྗོད་བྱ་སོ་སོར་ངེས་པ་མཐོང་བ་ཇི་ལྟ་ཞེས་དོགས་ན། 1$0000300གལ་ཏེ་1$0000270ཞེས་གསུངས་ཏེ། འདི་དཔག་པར་མི་ནུས་པ་དོན་གཞན་ཁོ་ན་ལ་ངེས་པའི་སྒྲའི་བརྗོད་བྱ་མཐོང་བ་དེ་ནི་དངོས་པོའི་རྒྱུ་མཚན་ལ་ལྟོས་པ་ཐ་སྙད་ཀྱི་བརྗོད་བྱ་ཡིན་གྱི་བརྡའི་བརྗོད་བྱ་ནི་མ་ཡིན་ནོ། །སྒྲའི་བརྗོད་བྱ་ཐམས་ཅད་དཔག་པར་ནུས་པར་བརྗོད་པ་ནི། བརྡའི་དོན་ཡིན་པས་མི་འགལ་ལོ་ཞེས་བྱ་བའི་ ༼༤༤༥༽ དོན་ཏོ། 1$0000300།གྲགས་པས་གྲུབ་པར་ཁས་ལེན་ན་1$0000270ཞེས་བྱ་བ་ནི་བརྡའི་བརྗོད་བྱར་གྲུབ་པར་ཁས་ལེན་ན་ནི་དཔེ་དང་ལྡན་པའི་ཚད་མས་སྒྲའི་བརྗོད་བྱ་ཀུན་རི་བོང་ཅན་ལ་གྲུབ་པ་མི་ཟློགས་སོ། །འོ་ན་དངོས་པོའི་དབང་གིས་འཇུག་པ་ཐ་སྙད་ཀྱི་སྒྲ་དོན་སོ་སོར་ངེས་པས་འདིར་དཔག་པར་མི་ནུས་པ་དེ་སྒྲུབ་པ་ཐུན་མོང་མ་ཡིན་པར་འགྱུར་རོ་ཞེ་ན།

1$0000300དངོས་པོ་ལ་དེ་1$0000270ཞེས་གསུངས་སོ། །དོན་དམ་པར་ཐ་སྙད་དུ་བའི་རྒྱུ་མཚན་དེ་འདི་ལ་ཡོད་ན། 1$0000300རི་བོང་ཅན་ལ་ཡང་1$0000270དཔེ་དང་ལྡན་པའི་ཚད་མས་འགྲུབ་སྟེ། ཟླ་བའི་སྒྲས་གྲགས་པ་གཞན་མེད་དུ་ཆུག་ཀྱང༌། དཔེ་ཡོད་པས་སོ། །འདི་ལྟར་གང་ན་གང་གི་རྒྱུ་མཚན་ཡོད་པ་དེར་ནི། དེའི་སྒྲས་བརྗོད་པར་བྱ་བ་ཡིན་ཏེ། ཆུ་འཛིན་པ་ལ་སོགས་པ་ཡོད་པ་ལ་བུམ་པའི་སྒྲས་བརྗོད་པ་བཞིན་ནོ། །འདི་ཡང་ཟླ་བའི་སྒྲའི་རྒྱུ་མཚན་དེ་ལ་ཡོད་པའི་ཁྱབ་པའི་ཆོས་ཡོད་དོ་ཞེས་བྱ་བ་ལྟ་བུའོ། །འོན་ཏེ་རྒྱུ་མཚན་མེད་ན་དེ་འགོག་པ་ལ་གྲགས་པས་བསལ་བ་མེད་དོ་ཞེས་བརྗོད་པ་ནི་1$0000300དངོས་པོ་ལ་དེ་མེད་ན་1$0000270ཞེས་བྱ་བའོ། 1$0000300།དེའི་ཕྱིར་1$0000270ཞེས་བྱ་བ་ནི་དོན་སྔ་མ་ཉིད་འཇུག་བསྡུ་བའོ། །ཐུན་མོང་མ་ཡིན་པར་བསྟན་པའི་དགོས་པ་སྟོན་པ་ནི་1$0000300འདིས་ནི1$0000270་ཞེས་བྱ་བ་ནས་1$0000300བརྗོད་པ་ཡིན་ནོ་1$0000270ཡན་ཆད་དོ། །གྲགས་པ་ལོགས་སུ་བྱས་པའི་དགོས་པ་སྟོན་པ་ནི་1$0000300དེས་ན་1$0000270ཞེས་བྱ་བའོ། །གྲགས་པས་བསལ་བའོ། །མངོན་སུམ་དང་རྗེས་སུ་དཔག་པས་བསལ་བ་ནི་སླ་བས་མ་བཤད་དོ། །དེ་ལྟར་མ་བསལ་བའི་མཐར་ཐུག་པས་སྒྲུབ་པའི་མཚན་ཉིད་བཤད་ནས། ད་ནི་སྒྲུབ་པའི་ཡུལ་གཏན་ལ་དབབ་པའི་དོན་དུ་ཕྱོགས་ཆོས་ཀྱི་རབ་ཏུ་དབྱེ་བ་འཆད་དོ། །དེ་ལ་སྒྲུབ་པའི་ཡུལ་ནི་རྟགས་ཡིན་ནོ། །དེ་ ༼༤༤༦༽ ལ་ངོ་བོ་དང༌། མཚན་ཉིད་དང༌། ཡུལ་ངེས་པ་གསུམ་གྱིས་སྟོན་ཏེ། ངོ་བོ་འདི་རྣམས་ཁོ་ན། མཚན་ཉིད་འདི་ཁོ་ན་དང་ལྡན་པས། ཡུལ་འདི་ཁོ་ན་སྒྲུབ་པར་ནུས་སོ་ཞེས་བཤད་པར་བྱ་བ་ཡིན་ནོ། །དེ་རྣམས་སྒྲུབ་པ་ལ་ཉེ་བར་མཁོ་བ་ཡང༌། ཡང་དག་པ་དང་ལྟར་སྣང་བའི་གཏན་ཚིགས་དགུ་ཁོ་ན་ཡིན་པས་ཕྱོགས་ཆོས་དགུའོ། །དེའི་ཕྱིར་སློབ་དཔོན་ཕྱོགས་ཀྱི་གླང་པོས། གང་ཕྱིར་གཏན་ཚིགས་དག་དང་ནི། །དེར་སྣང་ཕལ་ཆེར་ཕྱོགས་ཆོས་ཉིད། །དེས་ན་གཏན་ཚིགས་ལྟར་སྣང་གི

།སྔོན་དུ་དེ་དབྱེ་བསྟན་པར་བྱ། །ཞེས་གསུངས་ཏེ། སྒྲུབ་པའི་ཡུལ་གཏན་ཚིགས་ཀྱི་ངོ་བོ་དང༌། མཚན་ཉིད་དང༌། ཡུལ་སྟོན་པ་ལ་མཁོ་བའི་གཏན་ཚིགས་དང་དེར་སྣང་བ་ནི། ཕྱོགས་ཆོས་ཡིན་པས། དེ་སྒྲུབ་པའི་དེ་མ་ཐག་དུ་བསྟན་པར་བྱའོ་ཞེས་བྱ་བའི་དོན་ཏོ། །དེ་ཉིད་རྗོད་པ་ནི་གཏན་ཚིགས་ཀྱི་རབ་ཏུ་དབྱེ་བ1$0000300་བདེ་བླག་ཏུ་བཟུང་བའི་ཕྱིར། ཕྱོགས་ཆོས་ཀྱི་རབ་ཏུ་དབྱེ་བས་མདོར་བསྡུས་ནས་བརྗོད་པ། ཕྱོགས་ཆོས་མཐུན་ཕྱོགས་ཡོད་མེད་དང༌། །རྣམ་གཉིས་རེ་རེ་དག་ལ་ཡང༌། །རྣམ་གསུམ་མི་མཐུན་ཕྱོགས་ལ་ཡང༌། །ཡོད་མེད་རྣམ་པ་གཉིས་ཕྱིར་རོ། 1$0000270།ཞེས་བྱ་བའོ། །འདིར་ཕྱོགས་ཀྱི་ཆོས་ནི་ལྡོག་པ་ལ་ཐེ་ཚོམ་ཟ་བ་ལ་སོགས་པ་གཞན་ཡང་ཡོད་མོད་ཀྱི། འོན་ཀྱང་དགུ་འབའ་ཞིག་བཀོད་པ་ནི་སྐབས་ཀྱི་དོན་གཏན་ཚིགས་ཀྱི་ངོ་བོ་དང༌། མཚན་ཉིད་དང༌། ཡུལ་ཉེ་བར་སྟོན་པ་ལ་མཁོ་བས་སོ། 1$0000300།ཕྱོགས་ནི་ཆོས་ཅན་ནོ་1$0000270ཞེས་བྱ་བ་ལ་སོགས་པ་ནི་སྔར་རང་གི་དོན་གྱི་རྗེས་སུ་དཔག་པར་བཤད་ཟིན་ཏོ། །འདིར་ཕྱོགས་ཆོས་ཀྱི་མདོ་དོན་རྣམ་པ་བདུན་གྱིས་བཤད་པ་ལས། 1$0000300མང་དུ་ ༼༤༤༧༽ 1$00002701$0000300བཤད་ཟིན་ཏོ་1$0000270ཡན་ཆད་ཀྱིས་ནི་ཕྱོགས་ཆོས་ཀྱི་ངོ་བོ་བསྟན་ཏོ། 1$0000300།རྣམ་པ་གཉི་གའོ་1$0000270ཡན་ཆད་ཀྱིས་དབྱེ་བ་བསྟན་ཏོ། 1$0000300།དེ་མེད་པ་ནི་མི་མཐུན་པའི་ཕྱོགས་སོ་ཡ1$0000270ན་ཆད་ཀྱི་ནི་དབྱེ་བའི་རྒྱུ་མཚན་བསྟན་ཏོ། །1$0000300ཐམས་ཅད་ལ་མཚུངས་པའི་ཕྱིར་རོ་1$0000270ཡན་ཆད་ཀྱིས་ནི་དབྱེ་བའི་རྒྱུ་མཚན་ལ་བརྩད་པ་སྤང་བ་བསྟན་ཏོ། །ད་ནི་ལྔ་པ་གོ་བྱེད་ཀྱི་ནུས་པ་སྟོན་ཏོ། །དེ་ལ་ཡང་གསུམ་ལས། 1$0000300ཕྱོགས་ཀྱི་ཆོས་འདིའི་1$0000270ནས་1$0000300སྒྲ་བཞིན་ནོ་1$0000270ཡན་ཆད་ཀྱིས་ནི་ངེས་བྱེད་ཀྱི་ནུས་པ་བསྟན་ཏོ། །1$0000300མ་ངེས་པ་ནི་1$0000270ནས་1$0000300མི་རུང་བའི་ཕྱིར་རོ1$0000270་ཡན་ཆད་ཀྱིས་ནི་མ་ངེས་པའི་ནུས་པ་བསྟན་ཏོ། །1$0000300མཐུན་པའི་ཕྱོགས་དང་1$0000270ཞེས་བྱ་བ་ལ་སོགས་པས་ནི་མ་ངེས་པ་ངེས་པ་ལ་ལྟོས་ནས་ནུས་པ་ཉིད་འགོག་གོ

།འདི་ལ་ཡང་གསུམ་ལས། དང་པོ་ཐུན་མོང་གིམ་ངེས་པ་ལ་མཚན་ཉིད་ངེས་པ་ཡོད་ཀྱང་ཐེ་ཚོམ་ཀྱི་ཡན་ལག་མ་ཡིན་པར་སྟོན་པ་ནི། 1$0000300མཐུན་པའི་ཕྱོགས་དང་1$0000270ཞེས་བྱ་བ་ལ་སོགས་པའོ། །གཉིས་པ་ཐུན་མོང་མ་ཡིན་པའི་མ་ངེས་པ་ལ་བརྗོད་པའི་མཚན་ཉིད་མེད་པར་སྟོན་པ་ནི། 1$0000300ཐུན་མོང་མ་ཡིན་པ1$0000270་ཡང་ཞེས་བྱ་བ་ལ་སོགས་པའོ། །གསུམ་པ་སྐྱེས་བུའི་སྤོབས་པ་མེད་པས་སྐྱོན་དུ་འགྱུར་བ་ཉིད་ནི་1$0000300ངེས་པའི་གཏན་ཚིགས་ལ་ཡང་1$0000270ཞེས་བྱ་བ་ལ་སོགས་པའོ། །ཕྱིན་ཅི་ལོག་ཏུ་གྲུབ་པ་ཡང་1$0000300མེད་པ་མ་ཡིན་ནམ་ཞེས་ན་1$0000270ཞེས་བྱ་བའི་དོན་ནི་འགལ་བ་བཞིན་དུ་དངོས་པོ་ཕྱིན་ཅི་ལོག་སྒྲུབ་པ་མེད་པས་འདི་ཅི་ལྟར་སུན་འབྱིན་ཡིན་ཞེས་བྱ་བའོ། 1$0000300།སྒྲུབ་པར་བྱེད་པའི་ནུས་པ་བཅོམ་པའི་ཕྱིར་རོ། 1$0000270།ཞེས་བྱ་བ་ནི་ནུས་པ་བཀག་པའི་ཕྱིར་ཏེ། མེད་པ་ལ་མེད་པར་རྟོགས་པར་བྱས་པའོ། །དེ་ལྟར་མ་ཡིན་ཏེ་དངོས་པོ་ ༼༤༤༨༽ ཕྱིན་ཅི་ལོག་མ་བསྒྲུབས་པས་སུན་འབྱིན་པ་མ་ཡིན་ན། གཞལ་བྱ་ཉིད་ལ་སོགས་པ་ཐུན་མོང་གི་མ་ངེས་པ་རྣམས་བརྗོད་པ་སུན་འབྱིན་པ་མ་ཡིན་པར་འགྱུར་རོ། །དེ་ཉིད་རྗོད་པ་ནི་1$0000300འདི་ལྟར་1$0000270ཞེས་བྱ་བའོ། །གལ་ཏེ་འདི་ནི་ངེས་པ་ཕྱིན་ཅི་ལོག་ཏུ་སྒྲུབ་པས་སུན་འབྱིན་པ་ཡིན་ཏེ། ངེས་པ་ལས་བཟློག་པ་ཐེ་ཚོམ་སྒྲུབ་པའི་ཕྱིར་རོ་ཞེ་ན། 1$0000300མིག་གིས་གཟུང་བ་ཉིད་ལ་ཡང་1$0000270ཞེས་བྱ་བའོ། 1$0000300།གཉི་ག་ལ་གྲུབ་པ་བསྟན་པར་བྱ་བ་1$0000270ཞེས་བྱ་བ་ནི། འདི་ལ་ཡང་ཕྱིན་ཅི་ལོག་སྒྲུབ་པ་ཡོད་དེ། བརྗོད་པ་ཕྱིན་ཅི་ལོག་པའི་ཕྱིར་རོ་ཞེས་བྱ་བའི་དོན་ཏོ། །དེ་ལྟར་འདིར་ཡང་ཕྱིན་ཅི་ལོག་ཡོད་དོ་ཞེས་གསུངས་པ་ནི་1$0000300འོ་ན་ནི་1$0000270ཞེས་བྱ་བའོ། །དྲུག་པ་ཕྱོགས་ཆོས་སོ་སོའི་ངོ་བོ་སྟོན་པ་ནི1$0000300་ཕྱོགས་ཀྱི་ཆོས་དགུ་བསྟན་པ་དེ་དག་ནི་1$0000270ཞེས་བྱ་བའོ།

1$0000300།གཞལ་བྱ་ཡིན་པའི་ཕྱིར་རྟག་གོ་1$0000270ཞེས་བྱ་བ་ལ་རྟག་པའི་དོན་ནི་འཇིག་པ་མེད་པ་ཙམ་ཡིན་གྱི་མི་འཇིགས་པས་དངོས་པོར་གྲུབ་པ་ནི་མ་ཡིན་ཏེ། དངོས་པོ་མེད་པ་མཐུན་པའི་ཕྱོགས་དང་མི་མཐུན་པའི་ཕྱོགས་གཉི་གར་མ་འདུས་པར་ཐལ་བའི་ཕྱིར་རོ། །འོན་ཏེ་འདི་རྟག་པ་མེད་པ་ཙམ་ཡིན་པས་མི་མཐུན་པའི་ཕྱོགས་སུ་འདུས་སོ་ཞེ་ན། 1$0000300འོ་ན་བྱས་པའི་ཕྱིར་མི་རྟག་གོ་1$0000270ཞེས་བྱ་བ་མཐུན་པའི་ཕྱོགས་གཅིག་ལ་ཡོད་པར་འགྱུར་གྱི་མཐའ་དག་ལ་ཡོད་པར་ནི་མི་འགྱུར་རོ། །དེས་ན་མི་རྟག་པ་མེད་པར་བཀག་པ་ཙམ་ལ་རྟག་པའི་དོན་དུ་འདོད་དེ། གང་གི་རང་བཞིན་འཇིགས་མེད་པ། །དེ་ལ་མཁས་རྣམས་རྟག་ཅེས་བརྗོད། །ཅེས་གསུངས་སོ། །སོ་སོའི་ངོ་བོ་ཉིད་ལ་བརྩད་པ་སྤང་བའི་དོན་དུ་1$0000300དབྱེ་བ་ལ་1$0000270ཞེས་རྩོད་པ་བཀོད་དོ། །རྩོད་པ་འདི་ནི་སྤངས་ཟིན་ ༼༤༤༩༽ བཞིན་དུ། 1$0000300གལ་ཏེ་འདི་1$0000270ཞེས་བྱ་བའི་རྩོད་པ་གཞན་བསླང་བའི་དོན་དུ་བཀོད་པར་ཟད་དོ། །ད་ནི་རྣམ་པ་དགུ་ཉིད་དུ་ཕྱེ་བའི་དགོས་པ་མདོར་བསྟན་པའི་དོན་དུ་1$0000300ཡང་རྒྱུ་ཅིའི་ཕྱིར་1$0000270གསུངས་སོ། 1$0000300།རང་བཞིན་འབྲས་བུ་བསྒྲུབ་དོན་དུ། །གཏན་ཚིགས་གཉིས་དང་བཟློག་པ་གཉིས། 1$0000270།ཞེས་བྱ་བ་ནི་གཏན་ཚིགས་ཀྱི་ངོ་བོར་རྣམ་པ་གསུམ་ཁོ་ནར་བསྒྲུབ་པའི་དོན་ཡིན་པར་བསྟན་པའོ། །དེའང་འདི་ལྟར་ཡིན་ཏེ། རང་བཞིན་དང་འབྲས་བུས་ཁྱབ་བྱེད་དང་རྒྱུ་གོ་བར་ནུས་པ་ནི་འདོད་པ་ལྡོག་པ་མ་ཡིན་ནོ་ཞེས་བསྟན་པའི་དོན་དུ། སྟེང་དང་འོག་གི་ཡང་དག་པའི་གཏན་ཚིགས་གཉིས་སོ། །དེ་དག་ཉིད་ཀྱི་ནུས་པ་དེ་འདྲ་བ་དེ་འདོད་པས་འཇུག་པ་མ་ཡིན་ནོ་ཞེས་བསྟན་པའི་དོན་དུ་འགལ་བ་གཉིས་སོ། །དེས་ན་འདོད་པ་ལ་མ་ལྟོས་པར་དངོས་པོ་ནུས་པས་གོ་བར་བྱེད་པ་གཉིས་ཁོ་ནར་གྲུབ་བོ་ཞེས་བསྟན་པའི་དོན་དུ་གཏན་ཚིགས་དང་འགལ་བ་བཞི་བཀོད་དོ། །དེ་ལྟར་སྒྲུབ་པའི་གཏན་ཚིགས་གཉིས་སུ་ངེས་པ་ཁོ་ནས་དགག་པའི་གཏན་ཚིགས་ཀྱང་སྣང་བ་མི་དམིགས་པ་ཁོ་ན་ཡིན་པར་དོན་གྱིས་འགྲུབ་སྟེ།

རང་བཞིན་དང་འབྲས་བུའི་གཏན་ཚིགས་ཀྱི་ལྡོག་པ་ལས་རྒྱུ་དང་ཁྱབ་བྱེད་མི་དམིགས་པ་རྟགས་སུ་གྲུབ་པའི་ཕྱིར་དང༌། དེ་གཉི་ག་ཡང་སྣང་བ་མི་དམིགས་པའི་མཚན་ཉིད་དུ་གྲུབ་པའི་ཕྱིར་ཏེ། རྒྱུ་དང་ངོ་བོ་ལྡོག་ཉིད་ཀྱིས། །དོན་ལྡོག་པ་ནི་བརྗོད་པ་ལས། །མི་དམིགས་དཔེ་ནི་གྲུབ་པའི་ཕྱིར། །ཐ་དད་པར་ནི་མ་བཤད་དོ། །དེ་ཡང་སྐྱེས་བུ་མཐོང་མེད་ལས། །སྲོག་སོག་ལྡོག་པ་མེད་པའི་ཕྱིར། །གཏན་ཚིགས་ཐེ་ཚོམ་ཟ་ ༼༤༥༠༽ བཤད་པས། །ལྟར་རུང་དོན་ལ་དེ་ཞེས་བསྟན། །ཅེས་བཤད་པ་བཞིན་ནོ། 1$0000300།རྩོད་ཕྱིར་ཁྱད་པར་སྤྱི་དག་སྟེ1$0000270། །ཞེས་བྱ་བ་ནི། གཏན་ཚིགས་ཀྱི་མཚན་ཉིད་ཚུལ་གསུམ་ཁོ་ནར་བསྒྲུབ་པའི་དོན་ཡིན་པར་སྟོན་པའོ། །དེའང་ཕྱོགས་ཀྱི་ཆོས་ཀྱི་དབྱེ་བ་ཡིན་པས་ཕྱོགས་ཆོས་མཚན་ཉིད་ཡིན་པར་ནི་རྩོད་པ་མེད་དོ། །རྗེས་སུ་འགྲོ་བ་མེད་པས་ལྡོག་པ་འཁྲུལ་པ་མེད་པ་ཙམ་གོ་བྱེད་ཡིན་པར་སྨྲ་བ་དག་ནི་ཕྱོགས་ཆོས་དང་ལྡོག་པ་གཉིས་མཚན་ཉིད་དུ་འདོད་དེ། དཔེར་ན་ཐུན་མོང་མ་ཡིན་པ་བཞིན་ནོ། །ཡང་ཁ་ཅིག་ཏུ་ནི་ལྡོག་པའི་གཞི་མེད་པས་ལྡོག་པ་མེད་ཀྱང་རྗེས་འགྲོ་ཙམ་དང་ཕྱོགས་ཆོས་ཙམ་མཚན་ཉིད་ཡིན་ཏེ། དཔེར་ན་གཞལ་བྱ་མི་རྟག་པ་སྒྲུབ་པ་བཞིན་ནོ་ཞེས་ཚུལ་གཉིས་ལ་རྩོད་པ་ཡོད་པས་དེ་བསལ་ནས་ཚུལ་གསུམ་ཉིད་མཚན་ཉིད་དུ་སྒྲུབ་པ་ནི་ཁྱད་པར་དང་སྤྱི་གཏན་ཚིགས་ལྟར་སྣང་དུ་བཀོད་པ་ཡིན་ནོ། 1$0000300།ལྷག་མ་ལྡོག་པའི་སྒྲུབ་བྱེད་ཡིན་1$0000270ཞེས་བྱ་བ་ནི་གཏན་ཚིགས་ཀྱི་ཡུལ་ངེས་པ་བསྒྲུབ་པའི་དོན་དུ་བཀོད་དོ་ཞེས་བྱ་བའི་དོན་ཏོ། །དེའང་འདི་ལྟར་ཡིན་ཏེ། གཏན་ཚིགས་ནི་གཞན་ལས་ཐ་དད་པའི་དོན་སྒྲུབ་པ་ཡིན་གྱི། སྒྲུབ་པའི་རང་བཞིན་ལྡོག་པའི་ཁྱད་པར་དང་བྲལ་བ་ནི་གོ་བར་བྱེད་པ་མ་ཡིན་ཏེ། གལ་ཏེ་གཞན་རྣམ་པར་གཅོད་པ་ལ་མི་ལྟོས་པའི་སྤྱི་ཙམ་སྒྲུབ་ན་ནི་ཇི་ལྟར་མཐོང་བ་ལྟར་སྒྲུབ་པས་རྗེས་འགྲོ་ཙམ་ཞིག་ཡོད་པ་ལས་མི་རྟག་པ་ལས་རྩོལ་བྱུང་མ་ཡིན་པ་གོ་བར་འགྱུར་རོ། །འོན་ཏེ་ལྡོག་པ་ལ་ལྟོས་ན་ཡང་ལྡོག་པ་དང་རྗེས་འགྲོ་གཉི་ག་འདྲ་བར་ཡོད་པ་ལས་ལུས་ཅན་མ་ཡིན་པས་རྟག་པར་གོ་བར་འགྱུར་རོ། །འོན་ཏེ་རྗེས་འགྲོ་གཙོར་

༼༤༥༡༽ གྱུར་པ་ལ་ལྟོས་ན་ཡང་མི་རྟག་པས་རྩོལ་བྱུང་གོ་བར་འགྱུར་རོ། །དེ་རྣམས་གཏན་ཚིགས་ལྟར་སྣང་བ་ཡིན་ནོ་ཞེས་འདོད་ན་ནི་མི་མཐུན་པའི་ཕྱོགས་མཐའ་དག་ལས་ལྡོག་པ་གོ་བྱེད་དུ་འགྱུར་བས། མི་མཐུན་པའི་དོན་རྣམ་པར་བཅད་པའི་ཁྱད་པར་ཅན་ཁོ་ན་གཏན་ཚིགས་ཀྱི་གོ་བྱ་ཡིན་པར་གྲུབ་བོ་ཞེས་ལྡོག་པ་ཉིད་ཡུལ་དུ་སྒྲུབ་བོ། །དེ་ལྟར་ན་གཏན་ཚིགས་ཀྱི་ངོ་བོ་ངེས་པར་སྒྲུབ་པའི་ཕྱིར་ཕྱོགས་ཆོས་བཞིའོ། །མཚན་ཉིད་ངེས་པ་སྒྲུབ་པའི་ཕྱིར་ཕྱོགས་ཆོས་གཉིས་སོ། །ཡུལ་ངེས་པ་བསྒྲུབ་པའི་ཕྱོགས་ཆོས་གསུམ་སྟེ། དགུ་ཁོ་ན་གཏན་ཚིགས་ཀྱི་རང་བཞིན་སྟོན་པ་ལ་མཁོ་བས་ཉེ་བར་བཀོད་དོ། །གང་གིས་འགལ་བའམ་ཡང་དག་པར་འགྱུར་བ་རྩོལ་བ་ལས་བྱུང་བས་མི་རྟག་པ་སྒྲུབ་པར་ཇི་ལྟར་ནུས་ཏེ། མ་ངེས་པ་དང་མ་གྲུབ་པའི་ཕྱིར་རོ། །འདི་ལྟར་ཤེས་པའི་རང་བཞིན་ནམ་ཤེས་བྱའི་རང་བཞིན་ཉིད་རྩོལ་བ་ལས་བྱུང་བ་ཞིག་རྟགས་ཡིན་གྲང་ན། དང་པོ་ནི་མ་ངེས་ཏེ། བཟློག་པ་ལ་གནོད་པར་བྱེད་པ་མེད་པས་སོ། །གཉིས་པ་ཡང་མ་གྲུབ་སྟེ། མར་མེ་ལས་མུན་ཁུང་དུ་བུམ་པ་དམིགས་པ་ན། སྔར་མེད་པ་སྐྱེས་པ་ལ་མ་ཡིན་གྱི་ཡོད་པ་གསལ་བ་ལྟར་རྩོལ་བ་ལས་སྒྲ་དམིགས་པ་ཡང་ཡིན་པའི་ཕྱིར་རོ་ཞེས་བསམས་ནས་རྩོད་པ་ནི། 1$0000300བརྩལ་མ་ཐག་ཏུ་བྱུང་བའི་ཤེས་པ་1$0000270ཞེས་བྱ་བའོ། །རེ་ཤིག་འདི་ནི་གཉི་ག་ལྟར་ཡང་གཏན་ཚིགས་ཡིན་པས་འབྲས་བུའི་རྣམ་པར་དབྱེ་བ་རྟོག་པ་ནི་དོན་མེད་པ་བརྗོད་པ་ཡིན་ནོ་སྙམ་དུ་དགོངས་ནས་མ་ངེས་པ་སྤོང་བ་ནི། 1$0000300སྔར་ཡོད་པའི་ཤེས་པ་1$0000270ཞེས་བྱ་བའོ། ། ༼༤༥༢༽ ཤེས་བྱའི་རྟག་ཏུ་གནས་པས་སྔར་ཡོད་པ་ལ་དམིགས་པའི་1$0000300ཤེས་པ་ནི་ངེས་པར་བརྩལ་མ་ཐག་ཏུ་འབྱུང་རབ་རིགས་པ་མ་ཡིན་པའི་ཕྱིར་1$0000270ཞེས་བྱ་བ་ལ་རྩོལ་བ་ལ་རག་ལས་པ་མ་ཡིན་པས་ཁྱབ་པའི་དོན་ཏེ། འདི་ནི་ལྡོག་པའི་ཁྱབ་པ་བརྗོད་དོ། །ཅིའི་ཕྱིར་ཞེ་ན།

རྩོལ་བ་མེད་ཀྱང་རྒྱུ་ནུས་པ་ཐོགས་པ་མེད་པ་མ་ཉམས་པར་ཡོད་པའི་ཕྱིར་རོ། །དེ་ཉིད་མ་གྲུབ་སྟེ། རྒྱུ་མ་ཡིན་པ་ཡུལ་དུ་མི་རུང་བ་ཞེས་བྱ་བའི་རིགས་པས་ཤེས་བྱའི་སྔར་ཡོད་པ་ཤེས་པའི་རྒྱུ་ཡིན་ཡང༌། རྩོལ་བ་མེད་པ་ནི་རྒྱུ་ནུས་པ་ཐོགས་མེད་མ་ཉམས་པའི་རང་བཞིན་མ་ཡིན་ཏེ། མི་མཐུན་པ་ཟིལ་གྱིས་གནོན་པའམ་མཐུན་པའི་རྐྱེན་མ་ཚང་བ་ལས་ནུས་པ་ཕུལ་དུ་ཕྱིན་པ་མ་ཐོབ་པའི་ཕྱིར་རོ་སྙམ་ན། དོགས་པ་འདི་ལ་བརྗོད་པ་ནི། 1$0000300སྒྲིབ་བྱེད་དང་1$0000270ཞེས་བྱ་བ་ལ་སོགས་པའོ། །གལ་ཏེ་རྩོལ་བ་མེད་ན་ནུས་པ་ཕུལ་དུ་ཕྱིན་པ་མ་ཐོབ་པ་དེ་རྩོལ་བ་ཡོད་པས་འབྲས་བུ་སྐྱེད་པ་དང་མི་མཐུན་པའི་གེགས་སེལ་བའམ། འོན་ཏེ་འབྲས་བུ་དང་མཐུན་པའི་ཚོགས་པ་གྲུབ། གཉིས་པ་ལྟར་ཡང་རྣམ་པར་རྟོག་པ་གསུམ་སྟེ། རྩོལ་བ་ཉིད་འབྲས་བུ་ལ་ནུས་སམ། རྐྱེན་གཞན་གྱི་ནུས་པ་རྩོལ་བས་སྒྲུབ་བམ། ཡུལ་གྱི་ནུས་པ་ཉིད་རྩོལ་བས་སྒྲུབ། དང་པོ་ནི་མི་འཐད་དེ། ཡུལ་དང་རྐྱེན་གྱི་ནུས་པ་སྔར་གནས་ན་རྩོལ་བའི་ནུས་པ་ལ་ལྟོས་པར་མི་འཐད་པའི་ཕྱིར་ཏེ། ནུས་པ་ཐོགས་པ་མེད་པའི་རྒྱུ་ཉེ་བའི་འབྲས་བུ་ནི་ལྡོག་པར་མི་རུང་བའི་ཕྱིར་རོ། །དེས་ན་སླ་བས་དེ་འདིར་དོགས་པ་མ་བྱས་སོ། །ལྷག་མ་མི་མཐུན་པ་སེལ་བ་ནི་མི་འཐད་དེ། རྟག་པ་ལ་སྒྲིབ་པ་མེད་པས་སོ། །རྐྱེན་གཞན་དང་ཡུལ་ཉིད་ཀྱི་ནུས་པ་སྒྲུབ་པ་ཡང་མི་འཐད་དེ། རྟག་པ་ལ་བརྒྱུད་པས་དང༌། དངོས་སུ་ཁྱབ་པ་ 

༼༤༥༣༽ སྒྲུབ་དུ་མེད་པའི་ཕྱིར་རོ། །མདོར་བསྟན་པ་དེ་ཉིད་རྒྱས་པར་སྒྲུབ་པས་རེ་ཤིག་སྒྲིབ་བྱེད་ལ་སྦྱོར་བ་འགོག་པ་ནི་1$0000300དེ་ལ་1$0000270ཞེས་བྱ་བའོ། །འདིར་དམིགས་པའི་རྒྱུ་ལ་མི་གནོད་པའི་དམིགས་པའི་སྒྲིབ་བྱེད་དམ། དེའི་རྒྱུའི་ནུས་པའི་གེགས་ཀྱི་སྒྲིབ་བྱེད་སེལ་ན། དང་པོ་ནི་མི་སྲིད་དོ་ཞེས་སྟོན་པ་ནི་1$0000300དམིགས་པའི་སྒྲིབ་པ་ནི་སྲིད་པ་མ་ཡིན་ནོ་1$0000270ཞེས་བྱ་བའོ། །གཉིས་པ་ཡང་མ་ཡིན་ཏེ། ནུས་པའི་གེགས་བྱེད་པས་རང་གི་ངོ་བོ་ནུས་པ་ཅན་ཉིད་ཉམས་པར་བྱས་པར་འགྱུར་བས་རྟག་པར་འགལ་ལོ་ཞེས་སྟོན་པ་ནི། 1$0000300འགའ་ཞིག་ཡོད་དུ་ཆུག་ཀྱང་1$0000270ཞེས་བྱ་བའོ། །རང་གི་ངོ་བོ་ཁྱད་པར་དུ་མི་སྒྲུབ་པ་སྒྲིབ་པ་མ་ཡིན་ན་མི་རྟག་པ་ལ་ཡང་སྒྲིབ་པར་མི་རུང་བར་ཐལ་ལོ་ཞེས་རྩོད་པ་ནི། 1$0000300གང་གིས་1$0000270ཞེས་བྱ་བའོ། །འདིར་ལན་རྣམ་པ་གཉིས་ཏེ། ཁྱད་པར་མི་བྱེད་ཀྱང་མི་རྟག་པ་ལ་སྒྲིབ་པའི་ཐ་སྙད་འཐད་པ་དང༌། ཁྱད་པར་ཉིད་བྱེད་པས་སྒྲིབ་པའི་དོན་ཉིད་འཐད་པ་ལས། དང་པོ་བརྗོད་པ་ནི1$0000300་དེ་དག་1$0000270ཅེས་བྱ་བ་ལ་སོགས་པའོ། 1$0000300།དེ་དག་ཁྱད་པར་ཅུང་ཟད་བྱེད་པར་ནི་མི་སྨྲའི། འོན་ཀྱང་བུམ་པའི་སྐད་ཅིག་ཐམས་ཅད་ནི་ཐམས་ཅད་ཀྱི་དབང་པོའི་ཤེས་པའི་རྒྱུ་མ་ཡིན་ཏེ། 1$0000270ཚོགས་པའི་གནས་སྐབས་ཐོབ་པའམ། ཚོགས་པའི་གནས་སྐབས་ལས་བྱུང་བ་ཁྱད་པར་ཅན་ཁོ་ན་ཡིན་ནོ། །དེས་ན་སྒྲིབ་པ་ནི་ནུས་པ་མེད་པའམ་ནུས་པའི་རྒྱུ་མེད་པ་སྟེ་ནུས་པའི་རྒྱུ་མ་ཚང་བའི་རང་བཞིན་ཡིན་པས་ན། དེ་དག་ཡོད་ན་ཤེས་པའམ། དེ་སྐྱེད་པའི་ནུས་པ་མི་འབྱུང་ལ། དེས་ན་དེ་དག་གིས་ཤེས་པའམ། དེའི་ནུས་ ༼༤༥༤༽ པ་མེད་པར་བྱས་པ་ལྟ་བུར་འཇིག་རྟེན་ན་མཚོན་པས། འཇིག་རྟེན་གྱིས་ཇི་ལྟར་ཤེས་པ་ལྟར་དེ་དག་ལ་ཤེས་པ་དང་ནུས་པའི་གེགས་སུ་བརྗོད་དོ་ཞེས་བྱ་བའི་དོན་ཏོ། །འདིར་འབྲས་བུ་ཤེས་པ་ནི་རྣམ་པ་གཉིས་ཏེ།

ཚོགས་པ་ཙམ་ལས་སྐྱེ་བ་དང༌། ཚོགས་པ་ཡོངས་སུ་གྱུར་པ་ལས་སྐྱེ་བའོ། །དང་པོ་ནུས་པ་ནི་ཚོགས་པ་ཙམ་ཡིན་པས་ན། བསྒྲིབས་པ་ཉིད་ནུས་པ་མེད་པའི་རང་བཞིན་ཡིན་ནོ། །གཉིས་པའི་ནུས་པ་ནི་ཚོགས་པའི་འབྲས་བུ་ཡིན་པས་ན། བསྒྲིབས་པ་ནི་ནུས་པའི་རྒྱུ་མེད་པའི་རང་བཞིན་ཡིན་ནོ། །དེས་ན་བསྒྲིབས་པའི་ཚེ་འབྲས་བུ་དང་པོའི་ནུས་པ་མེད་པའི་རང་བཞིན་ཡིན་པས་འབྲས་བུ་མི་སྐྱེ་ལ། དེས་ན་འབྲས་བུའི་གེགས་སུ་བརྗོད་དོ། །འབྲས་བུ་གཉིས་པའི་ནུས་པའི་རྒྱུ་མེད་པས་ནུས་པ་མི་འབྱུང་བའི་ཕྱིར་ནུས་པའི་གེགས་སུ་འཇིག་རྟེན་གྱི་རྟོགས་སོ། 1$0000300།ཕན་ཚུན་ལྷན་ཅིག་ཏུ་གྱུར་པའི་ཡུལ་དང་དབང་པོ་དང་སྣང་བ་དག་ནི། 1$0000270དུས་ཕྱིས་འབྱུང་བའི་ཕན་ཚུན་ཁྱད་པར་ཅན་གྱ1$0000300ི་སྐད་ཅིག་གཞན་སྐྱེད་པའི་1$0000270རྒྱུའི་1$0000300ཕྱིར་1$0000270ཁྱད་པར་ཅན་གྱི་སྐད་ཅིག་ཕྱི་མ་དེ་1$0000300རྣམ་པར་ཤེས་པའི་རྒྱུ་ཡིན་ཏེ་1$0000270ཞེས་བྱ་བ་ནི། འབྲས་བུ་གཉིས་པའི་ནུས་པ་ལ་ལྟོས་པའོ། །གང་གི་ཚེ་ཚོགས་པ་ཙམ་ལས་སྐྱེ་བའི་འབྲས་བུའི་ནུས་པ་ལ་ལྟོས་ཏེ་བརྗོད་ན་ནི། ཕན་ཚུན་ལྷན་ཅིག་ཏུ་གྱུར་པའི་ཡུལ་དང་དབང་པོ་དང་སྣང་བ་དག་ནི། སྐད་ཅིག་སྔ་མས་1$0000300ཕན་ཚུན་ཁྱད་པར་ཅན་གྱི་སྐད་ཅིག་གཞན་བསྐྱེད་པའི་ཕྱིར། 1$00002701$0000300རྣམ་པར་ཤེས་པའི་རྒྱུ་ཡིན་ནོ་1$0000270ཞེས་དོན་གོ་བར་བྱ་བའོ། །ཕན་ཚུན་ཁྱད་པར་བསྐྱེད་པ་ཉིད་ཅིའི་ཕྱིར་ཞེ་ན། ཕན་ཚུན་ལྟོས་པའི་ཕྱིར་རོ་ཞེས་སྟོན་པ་ནི། 1$0000300ཕན་གདགས་པར་བྱ་བ་མ་ཡིན་པ་ནི་1$0000270ཞེས་བྱ་ ༼༤༥༥༽ བའོ། །ལྟོས་པའི་དོན་ནི་མེད་ན་མི་འབྱུང་བའི་དོན་ཏེ། དབང་པོ་མེད་པར་ཡུལ་གྱི་ནུས་པ་མི་འབྱུང་བའི་ཕྱིར་རོ། །ལྟོས་པའི་གཏན་ཚིགས་འདི་ཡང་རྒྱུན་ལ་ཡིན་ནོ། །འདི་ལྟར་ཚོགས་པའི་ནུས་པ་གྱུར་པས་ནུས་པའི་ཚེ་ན། དབང་པོའི་རྒྱུན་སྔར་ཡོད་པ་མེད་ན་ཡུལ་གྱི་ནུས་པ་ཕྱི་མ་མི་འབྱུང་བའི་ཕྱིར་རོ། །གང་གི་ཚེ་ཐ་མའི་གནས་སྐབས་ཀྱི་སྐད་ཅིག་ཐོབ་པའི་དུས་ན་ནི་ཕན་ཚུན་ལྟོས་པ་ཉིད་མེད་པས་མ་ངེས་པ་མ་ཡིན་ནོ། །འོ་ན་རེ་རེ་ཅི་སྟེ་མི་ནུས་ཞེ་ན།

ནུས་པ་ཁོ་ནའོ། །འོན་ཀྱང་རང་གི་རྒྱུ་ལས་ལྷན་ཅིག་གྲུབ་པས་གཅིག་ནུས་པ་ན་གཞན་ཡང་ནུས་སོ། །དེས་ན་ཕན་ཚུན་ལྟོས་པ་མེད་པ་ཐམས་ཅད་བྱེད་པ་མེད་པས་མི་འགལ་ལོ། །དེ་སྐད་དུ་ཡང༌། སེམས་པ་མེད་པར་བྱེད་པ་ཅན་རང་གི་རྒྱུ་ཡོངས་སུ་གྱུར་པ་ལས་འདུ་བའི་ཆོས་ཅན་དག་ཡིན་ལ། དེའི་རང་བཞིན་ལས་དེ་ལྟ་བུར་འགྱུར་བ་ལ་ནི་ཀླན་ཀ་བཙལ་བར་འོས་པ་ཡང་མ་ཡིན་ནོ། །ཞེས་གཏན་ཚིགས་ཐིགས་པ་ནས་བཤད་པ་ཡིན་ནོ། །དེས་ན་ཕན་གདགས་པར་བྱ་བ་མ་ཡིན་པ་ནི་ཞེས་བྱ་བ་ལ་སོགས་པ་ནི། ཚོགས་པ་ཙམ་ལས་སྐྱེ་བའི་འབྲས་བུ་ནུས་པ་ལ་ལྟོས་ཏེ་བརྗོད་པ་མ་ཡིན་གྱི། ཚོགས་པ་ཡོངས་སུ་གྱུར་པ་ལས་སྐྱེ་བའི་འབྲས་བུ་དང་འབྲེལ་པའི་ནུས་པ་ཁོ་ན་ལ་ལྟོས་ཏེ་བརྗོད་པར་བལྟའོ། །ཁྱད་པར་ཅན་གྱི་སྐད་ཅིག་གཞན་སྐྱེས་པ་རྣམ་པར་ཤེས་པའི་རྒྱུ་མ་ཡིན་གྱི། ཚོགས་པ་ཙམ་ནུས་པར་ཁས་ལེན་ན་དེ་ཙམ་ལ་རག་ལས་པའི་འབྲས་བུ་ཡང་ཚོགས་པ་ལ་རྟག་ཏུ་ངེས་པར་ཐལ་ལོ་ཞེས་བརྗོད་པ་ནི1$0000300་དེ་ལྟ་མ་ཡིན་ན་1$0000270ཞེས་བྱ་བའོ། །གལ་ཏེ་ནུས་ཀྱང་འབྲས་བུ་རེས་འགའ་མི་སྐྱེད་ན་དེ་དང་ཁྱད་པར་མེད་པས་1$0000300རྟག་ཏུ་མི་སྐྱེད་པར་འགྱུར་རོ་1$0000270ཞེས་བརྗོད་པ་ ༼༤༥༦༽ ནི། མི་སྐྱེད་པར་འགྱུར་རོ་ཞེས་བྱ་བའོ། །དེ་ལྟ་ན་ཚོགས་པའི་གནས་སྐབས་ཁྱད་པར་ཅན་གྱི་སྐད་ཅིག་ཁོ་ན་ནུས་པ་ལ་གཏན་ཚིགས་གཉིས་ཏེ། ཕན་ཚུན་ལྟོས་ནས་ནུས་པའི་ཕྱིར་དང༌། རེས་འགའ་ཁོ་ན་འབྲས་བུ་བྱེད་པའི་ཕྱིར་རོ། །ཁྱད་པར་ཅན་གྱི་སྐད་ཅིག་ཁོ་ན་ནུས་པ་གྲུབ་པ་ན་ཡང་དེ་ཚོགས་པ་སྔ་མའི་འབྲས་བུར་གྲུབ་པ་ཁོ་ན་ཡིན་ལ། ཚོགས་པ་སྔ་མའི་གནས་སྐབས་ནུས་པའི་རྒྱུའི་རང་བཞིན་ཡང་བར་ཆད་མེད་པ་ཉིད་ཡིན་ནོ་ཞེས་སྟོན་པ་ནི། 1$0000300དེ་དག་ཀྱང་1$0000270ཞེས་བྱ་བའོ། །དེ་ལས་བཟློག་པ་བར་ཆོད་ཡོད་པའི་གནས་སྐབས་ནི་ནུས་པའི་རྒྱུ་མ་ཚང་བའི་རང་བཞིན་ཉིད་ཡིན་པས་ནུས་པ་མི་འབྱུང་ངོ་ཞེས་སྟོན་པ་ནི།

1$0000300བར་ཆོད་ཡོད་ན་1$0000270ཞེས་བྱ་བའོ། །དང་པོ་ནས་བར་ཆད་ཡོད་ནའོ། །བར་ཆོད་སྔར་ཡོད་པ་ལས་གློ་བུར་དུ་ཞུགས་པ་ན་ཅི་ལྟར་ཞེ་ན། 1$0000300བར་ཆོད་ཞུགས་ན་1$0000270ཞེས་བྱ་བའོ། །འདི་མཐའ་དག་ནི་ཚོགས་པ་ཡོངས་སུ་གྱུར་པ་ལས་སྐྱེ་བའི་འབྲས་བུའི་ནུས་པ་ལ་ལྟོས་ཏེ་བརྗོད་དོ། །དེས་ན་ཚོགས་པ་ཙམ་ལས་སྐྱེས་པའི་འབྲས་བུའི་ནུས་པ་ལ་ལྟོས་ཏེ་བརྗོད་དོ། །དེས་ན་ཚོགས་པ་ཙམ་ལས་སྐྱེ་བའི་འབྲས་བུའི་ནུས་པ་ལ་ནི། འདི་ལྟར་དོན་གྱིས་གོ་བར་བྱ་སྟེ། ཚོགས་པའི་གནས་སྐབས་མ་ཚོགས་པ་ལས་ཁྱད་པར་དུ་གྱུར་པ་ནུས་པར་གྲུབ་པ་ན་ཚོགས་པའི་རང་བཞིན་ནི་བར་ཆོད་མེད་པ་ཁོ་ན་ཡིན་ནོ་ཞེས་བརྗོད་པའི་ཕྱིར། དེ་དག་ཀྱང་ཐོགས་པར་བྱེད་པ་གཞན་གྱིས་བར་མ་ཆོད་པ་ཁོ་ན་ཕན་ཚུན་ཚོགས་པ་ཡིན་ཏེ་བར་དུ་མ་ཆོད་པའི་ཡུལ་རུང་བའི་ལྷན་ཅིག་བྱེད་པ་ཅན་ཉིད་ཚོགས་པ་ཡིན་པའི་ཕྱིར་རོ་ཞེས་གདོན་པར་བྱའོ། །དེ་ལས་བཟློག་པ་བར་དུ་ཆོད་པའི་གནས་ ༼༤༥༧༽ སྐབས་ཀྱང་ནུས་པ་མེད་པའི་རང་བཞིན་ཡིན་པས་འབྲས་བུ་མི་འབྱུང་ངོ་ཞེས་བརྗོད་པའི་དོན་དུ། 1$0000300བར་ཆོད་ཡོད་ན་1$0000270ནུས་པ་ཉིད་མེད་པས་འབྲས་བུ་1$0000300ཡུལ་དེའི་རྣམ་པར་ཤེས་པ་མི་སྐྱེ་བའི་ཕྱིར་རམ། བར་ཆོད་ཞུགས་ན་སྔར་སྐྱེས་པའི་1$0000270རྣམ་ཤེས་1$0000300འགགས་པའི་ཕྱིར་1$0000270དང༌། བར་དུ་མ་ཆོད་པའི་རང་བཞིན་གྱི་1$0000300རྒྱུ་མེད་པས་སྐྱེ་བར་འདོད་པ་གཞན་ཡང་མ་སྐྱེས་པའི་ཕྱིར་རྩིག་པ་ལ་སོགས་པ་1$0000270ཤེས་པའི་གེགས་སུ་བརྗོད་ཀྱི་ཞེས་གདོན་ཏེ། འདི་ཡང་དངོས་སུ་བརྗོད་པས་དོན་གོ་བར་བྱ་བ་ཡིན་པའི་ཕྱིར་རོ། །དེ་ལ་ཚོགས་པ་ཡོངས་སུ་གྱུར་པ་ལས་སྐྱེ་བའི་འབྲས་བུའི་ནུས་པ་ལ་ལྟོས་ཏེ། བར་ཆོད་ཞུགས་ན་ཞེས་བྱ་བས་བར་ཆོད་ཀྱི་རྒྱུ་ཉེ་བར་གནས་པ་མཚོན་ཏེ། བར་ཆོད་ཀྱི་རྒྱུ་ཉེ་བར་མི་གནས་པའི་ཚོགས་པ་ཉིད་ནུས་པའི་རྒྱུ་ཡིན་པས་རྒྱུ་ཉེ་བར་གནས་ན་ནུས་པའི་རྒྱུ་མེད་པས་སྐྱེ་བར་འདོད་པའི་ནུས་པ་གཞན་མ་སྐྱེས་པ་ཡིན་ནོ། །དེ་ལྟར་ན་བར་ཆོད་ཀྱིས་ཅི་ཡང་མི་བྱེད་ཡང་བར་དུ་ཆོད་པ་ཉིད་འབྲས་བུའི་རྒྱུ་མེད་པའི་རང་བཞིན་ཡིན་པའམ།

ནུས་པའི་རྒྱུ་མེད་པའི་རང་བཞིན་ཡིན་པས་དེ་ལས་འབྲས་བུ་དང་ནུས་པ་མ་བྱུང་བ་ན། དེས་འབྲས་བུ་དང་ནུས་པ་མེད་པ་ལྟ་བུར་འཇིག་རྟེན་རྟོགས་པས་གེགས་སུ་བཏགས་པ་ཡིན་ནོ། །ཞེས་གནས་སོ། །ད་ནི་ལན་གཉིས་པ་མི་རྟག་པ་ལ་སྒྲིབ་པས་ཁྱད་པར་བྱེད་པས་སྒྲིབ་པའི་དོན་ཉིད་འཐད་དོ་ཞེས་སྟོན་པ་ནི། 1$0000300ཡང་ན་1$0000270ཞེས་བྱ་བའོ། །སྒྲིབ་པས་བསྒྲིབ་པར་བྱ་བ་དེ་གཉིས་ལ་རྣམ་པར་ཤེས་པ་སྐྱེ་བ་དང་མི་མཐུན་པའི་ཁྱད་པར་ནུས་པ་ཆུང་བ་དང་ཤིན་ཏུ་ཆུང་བ་དང་གཏན་མེད་པའི་མཚན་ཉིད་ཆེས་ཆེར་བྱེད་པ་ཡིན་ནོ། །ཅིའི་ཕྱིར་ཞེ་ན། གཏན་ཚིགས་གཉིས་ ༼༤༥༨༽ ཏེ། སྒྲིབ་པའི་རྣམ་པར་འགྱུར་བའི་བྱེ་བྲག་གིས་ནུས་པའི་རྣམ་པར་འགྱུར་པ་ཡོད་པ་འབྲས་བུ་ལས་ངེས་པའི་ཕྱིར་རོ། །ཞེས་གཏན་ཚིགས་དང་པོ་སྟོན་པ་ནི། 1$0000300སྒྲིབ་པའི་བྱེ་བྲག་གིས་1$0000270ཞེས་བྱ་བའོ། །ཡང་ན་དབང་པོ་དང་དོན་ནི། བསྒྲིབས་པའི་གནས་སྐབས་ན་ནུས་པ་མ་ཐོགས་པའི་རང་བཞིན་མ་ཡིན་ཏེ། འབྲས་བུ་མི་བྱེད་པའི་ཕྱིར་རོ་ཞེས་ཁྱབ་བྱེད་མེད་པས་ནུས་པ་ཡོད་པ་བཀག་པའི་ཤུགས་ཀྱིས་སྒྲིབ་པ་ནུས་པ་གཏན་མེད་པར་བྱེད་པའི་རྒྱུར་གྲུབ་བོ་ཞེས་ཐལ་བའི་སྒོ་ནས་སྟོན་པ་ནི། 1$0000300དེ་ལྟ་མ་ཡིན་ན་1$0000270ཞེས་བྱ་བ་སྟེ། སྒྲིབ་པས་ཁྱད་པར་མ་བྱས་ན་སྟེ། དེའི་ཚེ་འབྲས་བུ་ཤེས་པ་ཡང་སྐྱེད་པར་ཐལ་ལོ། །ཞེས་བྱ་བའི་དོན་ཏོ། །འདིར་སྒྲིབ་པས་ཅུང་ཟད་བྱེད་པ་དང༌། མི་བྱེད་པའི་རྣམ་པར་རྟོག་པ་འདི་གཉི་ག་བདེན་པར་མི་འཐད་ན་གང་ཡིན་པར་གཟུང་ཞེ་ན། བྱེད་པ་ལ་ཡང་གནོད་པ་མ་མཐོང་ལ། མི་བྱེད་པ་ལ་ཡང་གནོད་པ་མ་མཐོང་སྟེ། དེས་ན་གཉི་ག་ལ་བསྒྲུབ་པ་དང༌། གནོད་པ་མ་ཞུགས་པས་ཐེ་ཚོམ་ཟ་བའོ། །དེ་ལྟ་ན་ཡང་ལམ་འདི་གཉིས་ལས་འདའ་མི་སྲིད་པས་གཉིས་ཉེ་བར་བཀོད་པ་མི་འགལ་ལོ། །གལ་ཏེ་སྒྲིབ་པའི་བྱེ་བྲག་གིས་ཐོས་པ་ལ་སོགས་པ་ཐ་དད་པ་དང༌། བསྒྲིབས་པ་ན་ཤེས་པ་མི་བྱེད་པའི་གཏན་ཚིགས་གཉིས་ཀྱིས་བྱེད་པའི་ཕྱོགས་ཉིད་འཐད་པ་མ་ཡིན་ནམ་ཞེ་ན།

དེ་ལྟར་ཡང་མི་ནུས་ཏེ། ཐོས་པ་ཐ་དད་པ་ནི་སྒྲིབ་པ་ཤེས་པ་ཉིད་ལ་ཅུང་ཟད་བྱེད་པར་འགྲུབ་ཀྱི་དེའི་རྒྱུ་ལ་ནི་མ་ཡིན་ཏེ། ཡུལ་གྱི་དབྱེ་བས་འཛིན་པ་ཐ་དད་ཀྱང་ཡུལ་དང་དུས་མཉམ་པའི་རྒྱུ་གཞན་ལ་མི་བྱེད་པས་མ་ངེས་པའི་ཕྱིར་རོ། །གཏན་ཚིགས་གཉིས་པ་ཡང་བསྒྲིབས་པའི་གནས་སྐབས་ཉིད་ནུས་པ་མེད་པའི་མཚན་ཉིད་ ༼༤༥༩༽ ཡིན་པས་ནུས་པ་མེད་པའི་ཁྱད་པར་གཞན་མ་བྱས་ཀྱང་འབྲས་བུ་ལྡོག་པ་མི་འགལ་ལོ་ཞེས་བརྗོད་མ་ཐག་པ་བཞིན་ཡིན་པས་ཅུང་ཟད་མི་བྱེད་པ་མི་འགལ་ལོ། །རྟག་པ་ལ་ནི་དེ་ལྟར་ཅུང་ཟད་མི་བྱེད་པས་སྒྲིབ་བྱེད་དུ་མི་འཐད་དོ་ཞེས་སྟོན་པ་ནི་1$0000300དེ་ལྟར་1$0000270ཞེས་བྱ་བའོ། །དེས་ནི་རྟག་པ་ལ་ཅུང་ཟད་ཀྱང་མི་བྱེད་པར་སྒྲིབ་བྱེད་དུ་གདགས་པའི་རྒྱུ་མཚན་མེད་དོ་ཞེས་དོན་གྱིས་བལྟ་སྟེ། 1$0000300དེ་ལྟར་སྒྲ་རྟག་པ་རྣམས་ལ་ནི་1$0000270འགའ་ཞིག་ཡོད་ན་ཁྱད་པར་ཉམས་པའམ་སྐྱེ་བ་མེད་བཞིན་དུ་སྒྲིབ་པར་བརྗོད་པའི་རྒྱུ་ཡང་ཡོད་པ་མ་ཡིན་ནོ་ཞེས་གདོན་ཏོ། །དེས་ན་སློབ་དཔོན་ཆོས་མཆོག་གིས་འགའ་ཞིག་ཡོད་ན་ཁྱད་པར་སྐྱེ་བ་མེད་པས་ནི་རྟོག་པ་སྤྱི་མ་བཀག་ལ། ཉམས་པ་མེད་པས་ནི་རྟོག་པ་སྔ་མ་བཀག་གོ་ཞེས་བཤད་པ་མ་ཡིན་པར་གོ་བར་བྱའོ། །དེས་ཅིར་འགྱུར་ཞེ་ན། 1$0000300དེས་ན་1$0000270ཞེས་བྱ་བའོ། །འོ་ན་དབང་པོ་དང༌། དོན་ལ་རྩོལ་བ་སྦྱོར་བས་རྩོལ་བ་ཡོད་ན་རྐྱེན་གཞན་གྱི་ནུས་པ་འགྲུབ་པའི་ཕྱིར་ཤེས་པ་རྩོལ་བ་ལ་རག་ལས་སོ་ཞེས་དོགས་པ་ནི་1$0000300འདི་སྙམ་དུ་1$0000270ཞེས་བྱ་བའོ། །འདི་ལ་རྐྱེན་གཞན་གྱིས་ནུས་པ་རྩོལ་བས་བསྒྲུབས་པ་དེ་ལ་མ་ལྟོས་པར་ཡུལ་ཉིད་ནུས་སམ། འོན་ཏེ་ལྟོས་ནས་ནུས་སམ། དེ་སྟེ་གཏན་མི་ནུས། ཐ་མ་ནི་མི་འཐད་དེ། རྒྱུ་མ་ཡིན་པ་ཡུལ་དུ་མི་འཐད་པས་སོ། །མ་ལྟོས་པར་ནུས་པ་ཡང་འབྲས་བུ་ཤེས་པ། རྩོལ་བ་དང་རྩོལ་བས་བསྒྲུབས་པས་རྐྱེན་གཞན་གཉི་ག་ལ་རག་མ་ལས་པར་ཐལ་བ་ཁོ་ནའོ། །ལྟོས་ནས་ནུས་སོ་ཞེ་ན་ནི་ཁྱད་པར་བྱེད་པས་རྟག་པ་ཉིད་ཉམས་སོ་ཞེས་སྟོན་པ་ནི།

1$0000300ཁོ་བོ་ཅག1$0000270་ནི་ནས་1$0000300ཐོབ་པའི་ཕྱིར་རོའི་1$0000270བར་རོ། །འོན་ཏེ་ཁྱད་པར་མི་སྒྲུབ་ན་ནི་ ༼༤༦༠༽ ལྟོས་པར་བྱའོ་ཞེས་སྟོན་པ་ནི། 1$0000300ཕན་འདོགས་པ་མ་ཡིན་པ་ནི་1$0000270ཞེས་བྱ་བ་ནས་1$0000300ཅུང་ཟད་ཀྱང་མི་བྱེད་པའི་ཕྱིར་རོ་1$0000270ཞེས་བྱ་བའི་བར་རོ། །དེ་ལྟར་ན་ལྟོས་པ་བཀག་པས་དབང་པོ་དང་སྒྲ་ལ་སོགས་པ་རྐྱེན་གཞན་གྱི་ནུས་པ་སྒྲུབ་པའི་སྒོ་ནས་རྩོལ་བ་དེ་ལ་དམིགས་པའི་ཤེས་པའི་རྒྱུ་ཡིན་པ་ཡང་བགག་པ་ཁོ་ནའོ་ཞེས་སྟོན་པ་ནི། 1$0000300འདིས་ནི་1$0000270ཞེས་བྱ་བའོ། །དེ་ལྟར་ཤེས་བྱ་མི་རྟག་པ་ཉིད་ལོག་ན་དེའི་ཤེས་པ་རྩོལ་བ་ལ་རག་ལས་པ་ལྡོག་པ་མདོར་བསྟན་པ་དང༌། རྒྱས་པར་བཤད་པ་ཡང་བྱས་ནས། འཇུག་བསྡུ་བ་ནི1$0000300་དེའི་ཕྱིར་1$0000270ནས་1$0000300སྐྱོན་དུ་འགྱུར་བའི་ཕྱིར་རོའི་1$0000270བར་རོ། །དེ་ལྟར་ཤེས་པ་རྩོལ་བ་ལས་སྐྱེ་བ་ལ་མ་ངེས་པ་སྤངས་ནས། ཤེས་བྱ་རྩོལ་བ་ལས་སྐྱེ་བ་ཡང་མ་གྲུབ་པ་མ་ཡིན་ནོ་ཞེས་སྟོན་པ་ནི། 1$0000300འདི་རྩོལ་བ་མ་བརྩམས་པ་དང་1$0000270ཞེས་བྱ་བའོ། །དེ་ལྟར་ཤེས་པ་དང་ཤེས་བྱ་རྩོལ་བ་ལས་བྱུང་བ། འབྲས་བུ་དང་རང་བཞིན་གྱི་རྟགས་གཉི་ག་ཡང་རུང་མོད་ཀྱི། ད་རེས་ནི་དཔེར་བརྗོད་པ་ལ་འབྲས་བུ་གཙོ་བོར་བསྟན་པས་འབྲས་བུའི་དབང་དུ་བྱས་ཏེ་དོན་ཉེ་བར་སྡུད་པ་ནི1$0000300་དེའི་ཕྱིར་1$0000270ནས་1$0000300བསྡུ་བའི་ཚིགས་སུ་བཅད་པ་དག་གོ1$0000270་ཞེས་བྱ་བའི་བར་རོ། །གལ་ཏེ་རྩོལ་བ་ལས་གསལ་བར་མི་རྟག་པའི་རྟགས་ཡིན་ན། འོ་ན་རྩོལ་བ་ལས་སྐྱེས་པའི་དོན་རྟགས་ཡིན་པ་ལ་རྩོད་པ་མེད་པས། རང་བཞིན་དང་འབྲས་བུ་གཉི་ག་རྩོལ་བྱུང་གི་དཔེར་བརྗོད་ཀྱིས་བསྟན་པའི་ཕྱིར། བྱས་པ་ལས་ལོགས་སུ་བསྟན་པ་ལ་དགོས་པ་མེད་དོ་སྙམ་ན། བཤད་པ། རྩོལ་བྱུང་གི་1$0000300དཔེར་བརྗོད་པ་འདི་ཉིད་ཀྱིས་གཏན་ཚིགས་ཀྱི་མཚན་ཉིད་ཀྱི་ཡུལ་1$0000270མཚན་གཞི་གཏན་ཚིགས་གཉི་ག1$0000300་བསྟན་པ་ཡིན་

༼༤༦༡༽ 1$00002701$0000300ཡང་1$0000270ངོ༌། །1$0000300ཐམས་ཅད་དེའི་བདག་ཉིད་དུ་1$0000270ཞེས་བྱ་བ་མཐུན་པའི་ཕྱོགས་གཅིག་ལ་ཡོད་པའི་རང་བཞིན་ཅན་དུ་1$0000300རྟོགས་པར་མི་འགྱུར་བར་བྱ་བའི་ཕྱིར་1$0000270ཡིན་པས་དགོས་པ་ཡོད་དོ། །འོ་ན་རང་དོན་དུ་མི་མཐུན་པའི་ཕྱོགས་མཐའ་དག་ལས་ལྡོག་ཅིང་མཐུན་པའི་ཕྱོགས་ལ་ཡོད་པའི་ཕྱོགས་ཆོས་མཚན་ཉིད་དུ་བརྗོད་པས། གང་ལ་དེ་ཡོད་པ་གཏན་ཚིགས་སུ་གོ་བའི་ཕྱིར། མཐུན་པའི་ཕྱོགས་ཐམས་ཅད་ལ་ཁྱབ་པ་ཡང་གཏན་ཚིགས་སུ་གྲུབ་པ་མ་ཡིན་ནམ། དེ་བསྟན་པའི་ཕྱིར་འདི་བརྗོད་པས་ཅི་བྱ་ཞེ་ན། 1$0000300དོན་བཤད་ཀྱང་1$0000270ཞེས་སྨྲོས་ཏེ། རང་དོན་དུ་ཚུལ་གསུམ་པའི་རྟགས་ཀྱི་རང་བཞིན་དོན་བཤད་ཀྱང་དེས་དོན་གྱིས་གྲུབ་པར་ནུས་པའི་བརྗོད་པ་གཞན་དོན་དུ་དབང་དུ་བྱས་ཤིང་ཡང་བསྟན་བྱར་གཞག་པ་ནི་མི་མཁས་པ་བྱེ་བྲག་ཏུ་རྟོགས་པར་བྱ་བའི་ཕྱིར་ཡིན་པས་མི་འཐད་པ་མེད་པ་ཡིན་ནོ། །དེས་ན་དེ་དང་འདྲ་བར་འདིར་ཡང་རང་དོན་དུ་བཤད་པར་དོན་གྱིས་རྟོགས་པར་རུང་བའི་དབྱེ་བ་མཐུན་པའི་ཕྱོགས་གཅིག་ལ་ཡོད་པ་དང་མཐའ་དག་ལ་ཡོད་པ་ཙམ་ཞིག་བཤད་པ་ཡང་བྱིས་པ་རྟོགས་པར་བྱ་བའི་ཕྱིར་ཡིན་པས་དོན་ཡོད་དོ། །དེ་ལྟ་མ་ཡིན་ན་མཚན་ཉིད་ཀྱང་དཔེར་བརྗོད་ཀྱི་མཐར་ཐུག་པ་ཙམ་ཡིན་པར་རྟོགས་པར་འགྱུར་རོ། །འོ་ན་ཕྱོགས་གཅིག་ལ་ཡོད་པའི་རང་བཞིན་ཡང་དཔེར་བརྗོད་དགོས་ཏེ། དེ་ལྟ་མ་ཡིན་ན་རང་བཞིན་མཐུན་པའི་ཕྱོགས་ལ་མ་ཁྱབ་པ་ནི་དཔེར་མ་བརྗོད་པས་མེད་དོ་ཞེས་གོ་བར་འགྱུར་རོ་ཞེ་ན། བརྗོད་པ་ནི་1$0000300འབྲས་བུའི1$0000270་ཞེས་བྱ་བའོ། །གང་གི་ཕྱིར་རྩོལ་བྱུང་གཉི་གའི་དཔེར་བརྗོད་ཐུན་མོང་མ་ཡིན་པ་དེ་ཉིད་ཀྱི་ཕྱིར་སློབ་དཔོན་གྱིས་ཀྱང་གཉི་ག་ཁྱབ་པར་ 

༼༤༦༢༽ བྱེད་པའི་ཚིག་ཏུ་གསུངས་སོ་ཞེས། གཉི་གའི་དཔེར་བརྗོད་ཀྱི་ཤེས་བྱེད་ཀྱི་སློབ་དཔོན་གྱི་ངག་གི་ཚུལ་ལེན་པ་ནི། 1$0000300དེ་ཉིད་ཀྱི་ཕྱིར་1$0000270ཞེས་བྱ་བའོ། །འོ་ན་འགལ་བ་དང་ཡང་དག་པ་བཞིས་རང་བཞིན་དང་འབྲས་བུ་གཉིས་བསྒྲུབས་མོད། དེ་བསྒྲུབས་པ་ཉིད་ཀྱིས་དོན་ཇི་ལྟར་བསྟན་ཞེ་ན། རང་བཞིན་དང་འབྲས་བུ་བསྒྲུབས་པའི་དོན་སྟོན་པ་ནི། 1$0000300ཡོད་པ་གང་མེད་མི་འབྱུང་བའམ་ཞ1$0000270ེས་བྱ་བའོ། །ཡོད་པ་ནི་དོན་གྱི་ངོ་བོ་སྟེ་ངོ་བོ་གང་ཞིག་དོན་གང་མེད་ན་མི་འབྱུང་བའོ། །དེས་ན་ཆོས་ཀྱི་མེད་པ་མི་འབྱུང་བ་བསལ་བས་འབྲས་བུ་བསྟན་ཏོ། །1$0000300རང་1$0000270གི་1$0000300བདག་ཉིད1$0000270་དུ་གྱུར་པའི་གཏན་ཚིགས་གང་ཞིག་གོ །ཁྱད་པར་ཅི་འདྲ་བ་ཅན་ཞེ་ན། 1$0000300རྣམ་དབྱེར་མེད་ཅན་1$0000270ཏེ། བསྒྲུབ་བྱ་ལས་ཐ་དད་དུ་མི་གནས་པའོ། །དཔེར་ན་མི་རྟག་པ་ལ་རྩོལ་བྱུང་བཞིན་ནོ། །དེ་ལྟ་བུ་དེ་ལས་བྱུང་བ་དང་དེའི་བདག་ཉིད་དེ་གཉིས་ཉིད་རྒྱུ་དང་རང་བཞིན་ལ་མི་འཁྲུལ་བའི་རྒྱུ་ཡིན་ནོ་ཞེས་བསྟན་པའི་དོན་དུ་གཏན་ཚིགས་གཉིས་སུ་ཕྱེའོ། །དེས་ཅིར་འགྱུར་ཞེ་ན། འབྲེལ་པ་གཞན་གྱིས་སྦྱར་བའི་གཏན་ཚིགས་དགག་པ་འགྲུབ་སྟེ། འབྲེལ་པ་གཉིས་མེད་ན་གཞན་གྱིས་མི་འཁྲུལ་པ་སྒྲུབ་པར་མི་ནུས་པ་དང༌། ཡོད་ན་གཞན་མི་དགོས་པས་སོ། །དེ་ལ་1$0000300ལྡན་པ་ཅན་ལ་སོགས་1$0000270ནས་1$0000300བཤད་པ་ཡིན་གྱིས་1$0000270ནི་མི་ནུས་པ་བསྟན་ལ། 1$0000300སྒྲུབ་བྱེད་ཡིན་1$0000270ཡན་ཆད་ཀྱིས་ནི་མི་དགོས་པར་བསྟན་ཏོ། །མི་དགོས་པ་དང་མི་ནུས་པ་ཉིད་སྒྲུབ་པ་ནི་ཚིག་རྐང་ཐ་མ་གཉིས་སོ། །དེ་ལ་མི་དགོས་པའི་འཐད་པའི་ནི་1$0000300ངེས་པ་མེད་ན་མི་འབྱུང་བ་ཡིན་1$0000270ཞེས་བྱ་སྟེ། ངེས་པ་ཞེས་བྱ་བ་མི་འཁྲུལ་བ་ནི་མེད་པ་ན་མི་འབྱུང་བ་ཁོ་ན་ཡིན་ལ། མེད་ན་མི་འབྱུང་བ་དེ་ཡང་འབྲེལ་པ་

༼༤༦༣༽ གཉིས་ཀྱིས་འགྲུབ་པས། མེད་ན་མི་འབྱུང་བའི་ཡན་ལག་མ་ཡིན་པ་ལྡན་པ་ལ་སོགས་པ་དོན་མེད་དོ་ཞེས་བྱ་བའི་དོན་ཏོ། །འོན་ཏེ་འབྲེལ་པ་གཉིས་པོ་མེད་པ་དེར་ལྡན་པ་ལ་སོགས་པ་དགོས་སོ་ཞེ་ན། 1$0000300ངེས་པ་མེད་པ་སྒྲུབ་བྱེད་མིན་1$0000270གསུངས་ཏེ། གང་དུ་འབྲེལ་པ་གཉིས་མེད་པ་དེར། དེས་སྦྱར་བའི་མེད་ན་མི་འབྱུང་བ་ལྡོག་སྟེ། ལྡན་པ་དང་འདུ་བ་ལ་སོགས་པ་ཡོད་ཀྱང་འབྱུང་པོ་དང་ཐག་པ་དག་གམ། སྤྱི་དང་ལྡན་པ་ལྟར་མེད་ན་མི་འབྱུང་བ་མ་ཡིན་པས་སོ། །དེས་ན་ངེས་པ་ཉིད་མེད་པས་སྒྲུབ་བྱེད་དུ་བྱེད་པར་མི་ནུས་སོ་ཞེས་གནས་སོ། །མི་དམིགས་པ་ལོགས་སུ་མ་བྱས་པའི་རྒྱུ་བསྟན་པའི་དོན་དུ་དགོལ་བ་འགོད་པ་ནི་1$0000300གལ་ཏེ་1$0000270ཞེས་བྱ་བའོ། །མི་དམིགས་པའི་རྟགས་ནི་གཉིས་ཏེ། དགག་པའི་དོན་ཉིད་སྒྲུབ་པ་དང༌། ཐ་སྙད་ཙམ་སྒྲུབ་པའོ། །དང་པོ་ནི། འདིས་ནི་དངོས་ལའང་དངོས་པོའི་ཆ། །ཁས་བླངས་མེད་ཅན་དགག་པ་ནི། །སྒྲུབ་བྱེད་སྔ་མ་དག་གིས་ནི། །མ་ཡིན་དགག་པ་སྒྲུབ་པར་བྱེད། །ཅེས་གསུངས་པའི་ཕྱིར་རང་བཞིན་དང་འབྲས་བུར་མི་འདུ་མོད་ཀྱི། དེ་གཉིས་ཀྱི་དཔེར་བརྗོད་པ་ཉིད་ལས་རྟོགས་པས་ལོགས་སུ་མི་བྱའོ་ཞེས་བཤད་ཟིན་ཏོ། །གཉིས་པ་ནི་གྲགས་པར་འདུ་ལ། གྲགས་པ་ཡང་རང་བཞིན་དུ་འདུ་བར་བསྟན་ཟིན་པས་ལོགས་སུ་མ་བྱས་སོ་ཞེས་སྟོན་པ་ནི། 1$0000300དེ་ཡང་1$0000270ཞེས་བྱ་བ་ལ་སོགས་པའོ། །འོ་ན་རང་བཞིན་མི་དམིགས་པ་མི་དམིགས་པའི་དབྱེ་བར་ཅི་སྟེ་མི་དགོད་ཅེ་ན། རྟོགས་པའི་བསམ་པས་མེད་པར་སྒྲུབ་པར་རློམ་པའི་ཕྱིར་རམ། མི་དམིགས་པ་དང་འབྲས་བུ་འདྲ་བའི་ཕྱིར་ ༼༤༦༤༽ ཏེ། དགག་པའི་ཐ་སྙད་དངོས་སུ་འཇུག་པར་བྱེད་པའི་ཕྱིར་དེའི་དབྱེ་བ་བཀོད་པ་ཡང་འགལ་བ་མེད་དོ། །དེ་ལ་1$0000300བཤད་ཟིན་ཏོ་1$0000270ཡན་ཆད་ཀྱིས་ཐ་སྙད་ཙམ་བསྒྲུབ་བྱ་ཡིན་པར་བསྟན་ཏོ། 1$0000300།བ་ལང་གི་ཐ་སྙད་བཞིན་ནོ་1$0000270ཡན་ཆད་ཀྱིས་ནི་ཐ་སྙད་ལ་མི་འཁྲུལ་བར་བསྟན་ཏོ། །དེ་ལ་ཡུལ་གྲུབ་ན་ཐ་སྙད་ཀྱང་གྲུབ་ཟིན་ཏོ་སྙམ་ན།

ཐ་སྙད་མ་གྲུབ་པའི་རྒྱུ་སྟོན་པ་ནི། 1$0000300བཀོད་པ་ཡིན་1$0000270ཡན་ཆད་དོ། །འཇུག་བསྡུ་བ་ནི་1$0000300རྒྱུ་ལས་1$0000270ནས་1$0000300བཤད་ཟིན་ཏོའི་1$0000270བར་རོ། །རང་བཞིན་དུ་བསྡུས་ནས། ཞར་ལ་སྒྲུབ་པའི་ཚད་མ་བསྟན་པའི་ཕྱིར་དགོལ་བ་འགོད་པ་ནི། 1$0000300མི་དམིགས་པ་དེ་ཉིད་ཇི་ལྟར་འགྲུབ་1$0000270ཅེས་བྱ་བ་སྟེ། ཚད་མ་གང་གིས་ཡུལ་དུ་བྱས་ཞེས་བྱ་བའོ། །གལ་ཏེ་ཚད་མས་ཡུལ་དུ་མ་བྱས་མོད་སྙམ་ན། འོ་ན་རང་གི་ངོ་བོས་རྗེས་སུ་དཔག་པའི་རྒྱུར་འགྱུར་དགོས་ཏེ། རྟགས་ངེས་པའི་ཚད་མ་རྒྱུར་རྣམ་པར་བརྟགས་པའི་སྐབས་མེད་པའི་ཕྱིར་རོ། །རང་གི་ངོ་བོ་ཡང་དམིགས་པ་ལྡོག་པ་ཙམ་ཡིན་པས་རྒྱུར་མི་རུང་ངོ་ཞེས་སྟོན་པ་ནི1$0000300་མེད་པ་དེ1$0000270་ཞེས་བྱ་བའོ། །ཚད་མ་ཡོད་པས་སྐྱོན་གཉི་ག་མེད་དོ་ཞེས་ལན་འདེབས་པ་ནི་1$0000300ཉེས་པ་དེ་ནི་མེད་ད1$0000270ེ་ཞེས་བྱ་བའོ། 1$0000300།གཅིག་དམིགས་ཉམས་སུ་མྱོང་བ་ལས་1$0000270ཞེས་བྱ་བའི་ཚིགས་སུ་བཅད་པའི་དོན་ནི། དམིགས་པ་སྒྲུབ་པ་དང་འགོག་པའི་རྣམ་པར་རྟོག་པ་དག་རང་རིག་པའི་ཚད་མའི་བྱེད་པ་ཡིན་ནོ། །དེས་ཅིར་འགྱུར་ཞེ་ན། སྒྲུབ་པའི་རྟོག་པས་ངེས་པས་བྱས་པ་ལྟར། དགག་པའི་རྟོག་པས་ངེས་པར་བྱས་པ་ཡང་རང་རིག་གི་ཚད་མས་གྲུབ་པ་ཡིན་ཏེ། ཚད་མ་ཉིད་ལ་སྣང་བ་མེད་ཀྱང་ཚད་མའི་བྱེད་པས་ཡུལ་དུ་བྱས་པའི་ཕྱིར་ཤུགས་ཀྱིས་ཚད་མའི་ཡུལ་དུ་འགྱུར་རོ་ཞེས་གྲུབ་བོ། །འདི་ ༼༤༦༥༽ ལྟར་ས་ཕྱོགས་1$0000300དམིགས་སོ1$0000270་ཞེས་བྱ་བ་དང༌། བུམ་པ་1$0000300མ་དམིགས་སོ་1$0000270ཞེས་བྱ་བའི་1$0000300རྣམ་པར་རྟོག་པ་གཉིས་1$0000270ནི་མི་སླུ་བའི་ཡུལ་དུ་གྱུར་པའི་གཞལ་བྱ་ཐ་དད་པ་ཡིན་ཏེ། སྒྲུབ་པའི་བློ་ནི་གཞན་ཡོད་པ་དང་མེད་པ་ལ་མི་ལྟོས་པར་ས་ཕྱོགས་དམིགས་པ་ཡོད་པས་མི་སླུ་བ་དང་འབྲེལ་ལ། དགག་པའི་བློ་ཡང་གཞན་ཡོད་པ་དང་མེད་པ་ལ་མི་ལྟོས་པར་བུམ་པ་དམིགས་པ་མ་གྲུབ་པས་མི་སླུ་བ་དང་འབྲེལ་པ་ཡིན་གྱི།

ས་ཕྱོགས་ལ་སོགས་པ་གཞན་དམིགས་པ་མ་གྲུབ་ན་དགག་པའི་བློ་བརྫུན་པར་འགྱུར་བའམ། བུམ་པ་ལ་སོགས་པ་གཞན་དམིགས་པ་གྲུབ་ན་སྒྲུབ་པའི་རྟོག་པ་མི་བདེན་པར་འགྱུར་བ་ནི་མ་ཡིན་ནོ། །དེས་ན་ཚད་མའི་ཡུལ་ཐ་དད་པར་གྲུབ་པས་ཚད་མ་ཡང་ཐ་དད་པར་འགྱུར་རོ། །ཚད་མ་གཉི་ག་ཡང་ཤེས་པ་གཞན་མྱོང་བའི་རང་རིག་པ་ཁོ་ན་ཡིན་ཏེ། དམིགས་པ་དེ་ཡོད་པ་ལ་ནི་དངོས་སུ་ཚད་མ་ཡིན་པའི་ཕྱིར་དང༌། དམིགས་པ་གཞན་དགག་པ་ལ་དོན་གྱིས་ཚད་མ་ཡིན་པའི་ཕྱིར་རོ། །འདི་ལྟར་དངོས་སུ་རང་རིག་པས་ཤེས་པ་གཞན་ཡོད་པ་དང་མེད་པ་མ་བཟུང་ཡང༌། བཟུང་བའི་རང་གི་ངོ་བོ་ལ་ངེས་པ་ཉིད་ཀྱིས་ཤེས་པ་གཞན་དགག་པ་ངེས་པའི་དོན་སྒྲུབ་སྟེ། དེས་བསལ་བར་བྱ་བའི་སྒྲོ་འདོགས་སེལ་ཏོ། །དེས་ན་བཟུང་བའི་དོན་ལ་མི་སླུ་བ་ནི་མ་བཟུང་བའི་དོན་ལ་མི་སླུ་བ་ལ་མི་འཁྲུལ་བས། གཉི་ག་ལ་རང་རིག་པ་ཉིད་ཚད་མ་ཡིན་ནོ། །དེ་ལྟ་ཡིན་དང་གཅིག་དམིགས་པར་རྟོག་པ་ན་གཞན་མ་དམིགས་པར་རྟོག་པར་མ་ངེས་ཀྱང༌། གལ་ཏེ་རྐྱེན་ཚང་བས་རྟོག་ན་དེའང་དམིགས་པའི་རྣམ་པར་རྟོག་པ་དང་འདྲ་བར། རིག་པ་དེ་ཉིད་ཀྱི་ཚད་མའི་བྱེད་པར་བསྟན་ ༼༤༦༦༽ པའི་ཕྱིར། ཚིགས་སུ་བཅད་པ་འདི་བཀོད་པ་ཡིན་ནོ། །དེ་ཉིད་འཆད་པ་ནི1$0000300་གང་ལས་1$0000270ཞེས་བྱ་བ་སྟེ། འདི་མ་དམིགས་སོ་ཞེས་བྱ་བ་1$0000300གང་ལས་མེད་པའི་ཐ་སྙད་དུ་འགྱུར་བ་དེ་དངོས་པོ་རྣམས་ཀྱི་རང་གི་ཡུལ་ཅན་གྱི་ཤེས་པ་མེད་པ་ཙམ་གྱིས་ནི་འགྱུར་བ་མ་ཡིན1$0000270་ཏེ། སྐྱེ་བ་མ་ཡིན་ནོ་ཞེས་དེ་ལྟར་འབྲེལ་ཏོ། །འོ་ན་མ་དམིགས་སོ་སྙམ་པ་གང་ལས་མེད་པའི་ཐ་སྙད་དུ་འགྱུར་བ་དེ་ཅི་ལས་འབྱུང་ཞེ་ན། 1$0000300རང་ལས་ཁྱད་པར་ཅན་གྱི་ཤེས་པ་ཡོད་པ་ལས་ཏེ་1$0000270ཞེས་བྱ་བ་སྟེ། དགག་པར་འདོད་པའི་དོན་རང་ལས་ཁྱད་པར་ཅན་དེ་དང་མི་འདྲ་བའི་དོན་འཛིན་པའི་ཤེས་པ་ཡོད་པ་ལས་སོ། །ཁྱད་པར་ཅན་གྱི་ཤེས་པ་ཡོད་པ་ཡུལ་དུ་བྱས་ནས་སྐྱེ་བོ་ཞེས་བྱ་བའི་དོན་ཏེ།

དེས་ན་ཁྱད་པར་ཅན་གྱི་ཤེས་པ་མྱོང་བའི་ཚད་མའི་བྱེད་པ་ཡིན་ནོ་ཞེས་བརྗོད་པར་འགྱུར་རོ། །ཅིའི་ཕྱིར་ཞེ་ན། བརྒྱལ་བ་ལ་སོགས་པའི་གནས་སྐབས་1$0000300འགའ་ཞིག་ཏུ་1$0000270དགག་བྱ་དང་དེ་ལས་གཞན་པའི་དོན་1$0000300ཐམས་ཅད་མ་རྟོགས་ན་1$0000270སྟེ། ཤེས་པ་གང་ཡང་མེད་ན་ཞེས་བྱ་བའི་དོན་ཏོ། 1$0000300།དངོས་པོ་མེད་པར་1$0000270ཞེས་བྱ་བ་ནི་དམིགས་པའམ་དོན་དངོས་པོ་མེད་པར་ཏེ་མ་དམིགས་སོ་སྙམ་པའི་རྟོགས་པ་མི་སྐྱེ་བའི་ཕྱིར་རོ། །ཞེས་སྟོན་པའོ། 1$0000300།དེའི་ཕྱིར་1$0000270ཞེས་བྱ་བ་ནི་འཇུག་བསྡུ་བའོ། 1$0000300།འགའ་ཞིག་མངོན་སུམ་དུ་གྱུར་ན་1$0000270ཞེས་བྱ་བ་ནི་དོན་འགའ་ཞིག་གམ་བློ་འགའ་ཞིག་མངོན་སུམ་དུ་གྱུར་ན། གཞལ་བྱ་དེ་ལ་རྣམ་པར་རྟོག་པ་གཉིས་འབྱུང་བར་འགྱུར་རོ། །རྒྱུ་གང་ལས་ཞེ་ན། གཞལ་བྱ་དེ་མྱོང་བའི་1$0000300ཚད་མའི་སྟོབས་ལས་1$0000270ཏེ། འདིས་ནི་རྣམ་པར་རྟོག་པ་དག་ཚད་མ་དེའི་སྟོབས་ཀྱིས་ཚད་མ་དེའི་ཡུལ་ལ་འཇུག་པར་བརྗོད་པས་ཚད་མ་དེའི་བྱེད་པ་བསྟན་ཏོ། ། ༼༤༦༧༽ གལ་ཏེ་མ་དམིགས་སོ་སྙམ་པ་དང༌། དམིགས་སོ་སྙམ་པ་དེ་ཕྱི་རོལ་གྱི་དོན་གཞན་འཛིན་པའི་མངོན་སུམ་གྱི་བྱེད་པར་ཡང་འགྱུར་བ་མ་ཡིན་ནམ། དམིགས་པ་མྱོང་བ་ཁོ་ནའི་བྱེད་པ་ཅི་སྟེ་རྗོད་ཅེ་ན། བདེན་མོད་ཀྱི། འོན་ཀྱང་རྨི་ལམ་དང་རབ་རིབ་ལ་སོགས་པར་སྣང་བ་ན་གཞན་རིག་གི་ཚད་མ་མེད་ཀྱང་འདི་ཚད་མའི་བྱེད་པར་འགྱུར་བས་དེའི་བྱེད་པར་མ་ངེས་པའི་ཕྱིར་དེ་ལྟར་མ་བརྗོད་དོ། །ཤེས་པ་གཞན་རིག་པའི་བྱེད་པར་ནི་ངེས་པས་དེ་ལྟར་ཐ་སྙད་བྱས་ཏེ། འདིར་དེ་སྐད་བརྗོད་པའི་རྒྱུ་ནི་དེ་ཡིན་པར་བལྟའོ། །དེ་མན་ཆད་ཀྱིས་ནི་ཚིགས་སུ་བཅད་པས་ཟིན་པའི་དོན་བཀྲལ་བ་ཡིན་ནོ། །ད་ནི་ཁྱད་པར་ཅན་གྱི་དམིགས་པ་མྱོང་བ་རྣམ་རྟོག་གཉིས་ཀྱི་རྒྱུར་བསྟན་པ་དེ་ཤེས་པ་ལ་འཛིན་པའི་ཤེས་པ་གཞན་ཡིན་པ་བཀག་ནས། རང་རིག་པ་ཉིད་དུ་སྒྲུབ་པ་ནི།

1$0000300གང་གི་ཕྱིར་1$0000270ཞེས་བྱ་བ་ནས་1$0000300ཐམས་ཅད་མི་རྟོག་པར་ཐལ་བར་འགྱུར་བའི་ཕྱིར་རོ་1$0000270ཡན་ཆད་དོ། །ཚིགས་སུ་བཅད་པ་སྔ་མའི་དོན། སྒྲུབ་པའི་རྟོག་པ་དང་འདྲ་བར། དམིགས་པ་འགོག་པའི་རྟོག་པ་ཡང༌། དམིགས་པ་གཞན་མྱོང་བའི་བྱེད་པ་བསྟན་པས། དམིགས་པ་གཅིག་འགོག་པ་ལ་དམིགས་པ་གཞན་མྱོང་བ་ཚད་མར་བརྗོད་པ་འདིས་ནི། དོན་གཅིག་འགོག་པ་ལ་ཡང་དོན་གཞན་མྱོང་བའི་གཞན་རིག་གི་མངོན་སུམ་ཉིད་ཚད་མ་ཡིན་པར་གྲུབ་སྟེ། རིགས་པ་མཚུངས་པའི་ཕྱིར་རོ་ཞེས་སྟོན་པ་ནི། 1$0000300དེའི་ཕྱིར་1$0000270ཞེས་བྱ་བ་སྟེ། དམིགས་པ་གཅིག་མྱོང་བ་ཉིད་དམིགས་པ་གཞན་འགོག་པའི་ཚད་མ་ཡིན་པར་ཚིགས་སུ་བཅད་པ་སྔ་མས་བརྗོད་པ་དེའི་ཕྱིར་རོ། 1$0000300།རང་བཞིན་ཁྱད་ ༼༤༦༨༽ 1$00002701$0000300པར་ཅན་1$0000270ས་ཕྱོགས་འབའ་ཞིག་1$0000300མྱོང་བ་ལས་1$0000270ཏེ། མྱོང་བར་བྱ་བར་གྱུར་པ་དེ་ལས་གཞན་བུམ་པ་བཀག་པ་ནི་1$0000300གཞན་མ་ཡིན་ནོ་1$0000270ཞེས་བྱ་བར་ཡང་གྲུབ་བོ་ཞེས་ཁོང་ནས་འབྱུང་ངོ༌། །འདིར་ཡང་དེ་ཡོད་པ་དང་གཞན་བཀག་པ་དག་དོན་ཐ་དད་ཀྱང་གྲུབ་པ་དེ་གཅིག་པས་གཅིག་ཏུ་བརྗོད་པར་བལྟའོ། །དངོས་སུ་གཅིག་ནི་དངོས་སུ་གྲུབ་པ་ཡིན་ལ། གཞན་ནི་དོན་གྱི་ཤུགས་ཀྱིས་གྲུབ་པ་ཡིན་པས་ཐ་དད་ལ། དེ་རྟོགས་པའི་ཚད་མ་ཡང་ཐ་དད་དོ། །ཞེས་སྔར་བཤད་པ་ཁོ་ན་དང་མཐུན་ནོ། །ཚད་མའི་དོན་སྡུད་པ་ནི། 1$0000300དེའི་ཕྱིར་དེ་མི་དམིགས་པ་ཡང༌། 1$0000270ཞེས་བྱ་བའི་ཚིགས་སུ་བཅད་པ་གཅིག་གོ །གང་གི་ཕྱིར་བྱེད་པའི་དབང་གིས་ཁྱད་པར་ཅན་གྱི་ཤེས་པ་འཛིན་པའི་ཚད་མ་ཉིད་ཤེས་པ་གཞན་འགོག་པའི་ཚད་མ་ཡིན་པ་དེའི་ཕྱིར། ཤེས་པ་གཞན་འགོག་པའི་གཞལ་བྱ། མི་དམིགས་པ་ཞེས་བྱ་བ་ཡང༌། ཁྱད་པར་ཅན་གྱི་ཤེས་པ་འཛིན་པའི་གཞལ་བྱ། ཤེས་པ་གཞན་ཡོད་པ་ཉིད་ཡིན་ལ། དེ་ཡང་རང་རིག་པས་གྲུབ་པ་མི་དམིགས་པ་ནི་རང་རིག་པས་གྲུབ་བོ་ཞེས་བྱ་བའི་དོན་ཏོ། །འདིར་གཞན་མི་དམིགས་པ་ཉིད་དེ་དམིགས་པར་བརྗོད་པ་ནི་གྲུབ་བདེ་གཅིག་པས་དེ་ལྟར་བཏགས་པར་ཟད་ཀྱི།

དངོས་སུ་རྟོགས་པར་བྱ་བ་དང་ཤུགས་ཀྱིས་རྟོགས་པར་བྱ་བ་དག་གཅིག་ཉིད་ནི་མ་ཡིན་ནོ་ཞེས་བཤད་ཟིན་ཏོ། །ཚིག་རྐང་སྔ་མ་གཉིས་འཆད་པ་ནི་1$0000300གང་གི་ཕྱིར་1$0000270ཞེས་བྱ་བའོ། །བུམ་པ་དང་1$0000300མ་འབྲེལ་པ་1$0000270ས་ཕྱོགས་འབའ་ཞིག་1$0000300ཉམས་སུ་མྱོང་བ་1$0000270སྟེ་མྱོང་བར་བྱ་བའོ། །མ་འབྲེལ་པ་ཉིད་བསྟན་པ་ནི་1$0000300རྣམ་པ་གཅིག་ཏུ་སོ་སོར་ངེས་པ་1$0000270ཞེས་བྱ་བའོ། །དེ་ལས་ནི་བུམ་པ་བཀག་པ་1$0000300གཞན་མ་ཡིན་1$0000270ཏེ། དེ་དང་གྲུབ་བདེ་གཅིག་ ༼༤༦༩༽ པས་དེ་ཉིད་ཡིན་ནོ་ཞེས་བརྗོད་དོ། །ཇི་ལྟར་གཞན་མ་ཡིན་སྙམ་ན། གྲུབ་བདེ་གཅིག་པ་ཉིད་སྟོན་པ་ནི། གཞལ་བྱ་ས་ཕྱོགས་1$0000300དེ་ཉིད་ནི་1$0000270གཞན་དང་མི་ལྡན་པ་1$0000300ངེས་པའི་1$0000270ངོ་བོ་1$0000300ཡིན་པའི་ཕྱིར་1$0000270དེ་འཛིན་པའི་ཚད་མས་1$0000300དེ་ཉིད་ཡོད་དོ་ཞེས་ངེས་པའི1$0000270་ངོ་བོ་ཉིད་དུ་ངེས་པར་ཏེ། རྟོགས་པར་1$0000300བྱེད་པ1$0000270་ན། 1$0000300ཤུགས་ཀྱིས། གཞན་1$0000270བུམ་པ་ལ་སོགས་པ་1$0000300མེད་དོ་ཞེས་ངེས་པར་བྱེད་དོ་1$0000270ཞེས་སྦྲེལ་ཏོ། །རང་ཉིད་གྲུབ་པའི་ཁྱད་པར་གྱིས་དོན་གྱིས་དོན་ཁྱད་པར་དུ་བྱེད་དོ་ཞེས་གསུངས་པས་ཤེས་བྱ་དེ་ཉིད་ཡོད་དོ་ངེས་པར་བྱེད་པ་ན། ཤེས་པ་དེ་ཉིད་དམིགས་སོ་ཞེས་ཀྱང་ངེས་པས་ན། ཤེས་པ་གཞན་ཤུགས་ཀྱིས་གཅོད་པར་སྟོན་པ་ནི། 1$0000300གཞན་མྱོང་བ་མེད་དོ་1$0000270ཞེས་བྱ་བའོ། །ཤུགས་ཀྱིས་ཞེས་བྱ་བ་ནི་ནུས་པ་སྟེ། ཤེས་བྱ་དང་ཤེས་པ་གཅིག་སྣང་བའི་མཐུས་གཞན་མེད་པ་མི་སྣང་བ་ཡང་མེད་པར་ངེས་པ་ཡིན་ནོ་ཞེས་བྱ་བའི་དོན་ཏོ། 1$0000300།དེའི་ཕྱིར་དེ་མི་དམིགས་པ་ཡང༌། །དེ་ལས་ཁྱད་པར་ཅན་དམིགས་ཉིད། 1$0000270།ཅེས་བྱ་བ་འཆད་པ་ནི་1$0000300དེའི་ཕྱིར་1$0000270ནས་1$0000300རྒྱུ་ཡིན་ལའི་1$0000270བར་རོ།

1$0000300།དེས་ན་མི་དམིགས་པ་འདི་ནི། །མངོན་སུམ་ཉིད་ཀྱིས་གྲུབ་པ་ཡིན། 1$0000270།ཞེས་བྱ་བ་འཆད་པ་ནི། 1$0000300དེ་ཡང་རང་རིག་པའི་མངོན་སུམ་གྱིས་གྲུབ་པ་ཡིན་ནོ་1$0000270ཞེས་བྱ་བའོ། །དེ་ལྟར་མི་དམིགས་པ་རང་རིག་པས་གྲུབ་པར་བསྒྲུབས་པས། དངོས་པོ་མེད་པ་རྒྱུར་མི་འཐད་པ་རྒོལ་བ་ཡང་བཀག་སྟེ། དེ་ལྟར་རྟོགས་པའི་ཚད་མ་ཉིད་བསྒྲུབ་བྱ་ངེས་པའི་རྒྱུ་ཡིན་པས་མེད་པ་རྒྱུ་མ་ཡིན་པ་ཉེས་པ་མེད་པས་སོ། །ད་ནི་མ་དམིགས་པ་ཚད་མས་མ་གྲུབ་ཀྱང༌། དེ་ཁོ་ནར་གྲུབ་པ་ཙམ་གྱིས་དོན་མེད་པ་སྒྲུབ་པས་དམིགས་པ་གཏན་ཆད་པས་ཀྱང་མེད་པར་ ༼༤༧༠༽ རྟོགས་པའི་ཕྱིར། ཁྱད་པར་ཅན་གྱི་ཤེས་པ་ཡོད་ཅི་དགོས་ཞེས་དོགས་པ་བསལ་བའི་དོན་དུ1$0000300་གལ་ཏེ1$0000270་ཞེས་བྱ་བའོ། 1$0000300།མི་རྟོགས་པའི་ཕྱིར་རོ་1$0000270ཡན་ཆད་ཀྱིས་ནི་ཤེས་པ་མེད་པས་མེད་པ་སྒྲུབ་པར་མི་ནུས་པར་བསྟན་ལ། 1$0000300གལ་ཏེ་ནས་དམིགས་པ་ཡིན་ནོའི་1$0000270བར་གྱིས་ནི་ཕྱིན་ཅི་ལོག་ཏུ་གྲུབ་པར་བསྟན་ཏོ། །དེ་ལྟར་རང་རིག་པས་གྲུབ་པ་དང༌། གྲུབ་པ་ལ་མི་ལྟོས་པ་ཡང་བཀག་ནས། མི་དམིགས་པ་མི་དམིགས་པ་གཞན་གྱིས་གྲུབ་པ་འགོག་པ་ནི། 1$0000300གཞན་དུ1$0000270་ཞེས་བྱ་བ་སྟེ། རང་རིག་པར་ཁས་མི་ལེན་ན། དེའི་ཚེ་དམིགས་པ་བཀག་པ་1$0000300གཞན་ཏེ།1$0000270 རྟགས་ཡིན་ནམ་ཚད་མ་ཉིད་ཡིན་ཡང་སླ་སྟེ། མ་གྲུབ་པར་ནི་སྒྲུབ་བྱེད་དུ་མི་འཐད་པས་གྲུབ་པ་ལ་ལྟོས་ལ། རང་རིག་པ་ཡང་མ་ཡིན་པས་གཞན་ལ་ལྟོས་ཤིང་དེའང་གཞན་ལ་ལྟོས་པས་1$0000300ཐུག་པ་མེད་པར་1$0000270ཐལ་ལོ། །དེ་ལྟར་མི་དམིགས་པས་གཞན་གྱིས་མི་དམིགས་པ་གྲུབ་པ་བཀག་པ་ལ། གལ་ཏེ་མ་དམིགས་པས་མེད་པ་སྒྲུབ་ན་སྐྱོན་དེར་འགྱུར་ཡང་མེད་པའི་རྣམ་པར་རྟོག་པ་ཉིད་མེད་པའི་སྒྲུབ་བྱེད་ཡིན་པ་ལ་ནི་སྐྱོན་མེད་དོ། །མི་དམིགས་པ་གཞན་དང་གཞན་དགོས་པའི་ཕྱིར་རོ་ཞེས་དོགས་པ་ཞར་ལ་འགོག་པ་ནི།

1$0000300གལ་ཏེ་1$0000270ཞེས་བྱ་བ་ལ་སོགས་པ་དགོལ་བ་བཀོད་པས་བསྟན་ཏོ། །དངོས་པོ་མེད་པ་རྟོགས་པ་དེ་གང་ལས་འགྱུར་ཏེ་ཞེས་བྱ་བའི་དོན་ནི། མེད་པའི་རྣམ་པར་རྟོག་པ། དངོས་པོ་མེད་པའི་དོན་གྲུབ་པ་ལ་ཚད་མ་ཡིན་ནམ། ཡོད་པའི་དོན་འགོག་པ་ལ་ཚད་མ་ཡིན། དང་པོ་ལྟར་ན་རྟོག་པ་དེ་ཡོད་ཀྱང་མེད་པའི་རང་བཞིན་གྲུབ་པར་ཇི་ལྟར་འགྱུར་ཏེ་མེད་པ་དང་མ་འབྲེལ་པས་སོ། །འབྲེལ་ན་ཡང་རྒྱུ་འབྲས་སུ་འགྱུར་དགོས་ 

༼༤༧༡༽ ན་དངོས་པོ་མེད་པ་ནི་རྒྱུ་མ་ཡིན་པས་ཇི་ལྟར་ཚད་མའི་འབྲེལ་ཡུལ་དུ་འགྱུར་ཞེས་བྱ་བའོ། །མེད་པའི་དོན་གྲུབ་ཀྱང་ནུས་པ་མེད་པས་རྒྱུར་མི་རུང་ངོ་ཞེས་བསྟན་ནས། 1$0000300དངོས་པོ་མེད་པ་ལས་སྐྱེ་བ་1$0000270ཞེས་བྱ་བ་དངོས་པོ་ལས་སྐྱེ་བ་འགོག་པ་ཙམ་ཡིན་པས་མེད་པ་རྒྱུར་སྒྲུབ་པ་མ་ཡིན་ནོ་ཞེས་སྟོན་པ་ནི། 1$0000300དངོས་པོ་མེད་པ་ཞེས་བྱ་བ་ཡང་1$0000270ཞེས་བྱ་བ་ལ་སོགས་པའོ། །དེ་ལྟར་ནུས་པ་འགལ་བ་དང༌། རྒྱུ་བཀག་པས་མེད་པ་གཞལ་བྱ་མ་ཡིན་པར་བསྟན་ནས། རྣམ་པར་རྟོག་པ་གཉིས་པ་སུན་འབྱིན་པས་དངོས་པོ་འཇལ་ན་བཅད་པའི་ཡུལ་ཅན་དུ་སྟོན་པ་ནི། 1$0000300མཐོང་བའི་དེ་མ་ཐག་པ་ཡང་1$0000270ཞེས་བྱ་བའོ། །དབང་ཕྱུག་མེད་པར་དཔོག་པ་ལ་སོགས་པ་ལ་ནི་མེད་པ་ནི་འགའི་རྒྱུ་ཡང་མ་ཡིན་ནོ་ཞེས་བྱ་བ་ལ་སོགས་པའི་བརྩད་པ་མི་མཚུངས་ཏེ། དངོས་པོ་འཇལ་བའི་ཚད་མ་ཡིན་པའི་ཕྱིར་མེད་པ་དང་འབྲེལ་པ་ལ་ཅི་ལྟོས། འོ་ན་དངོས་པོ་དང་འབྲེལ་པ་ལ་ལྟོས་པར་ཐལ་ལོ་ཞེ་ན། དངོས་པོར་སྒྲུབ་པའི་ཚད་མར་མི་འདོད་པས་མི་ཐལ་ཏེ། དངོས་པོ་སེལ་བའི་ཚད་མ་ཡིན་པའི་ཕྱིར་རོ། །ཞེས་བཤད་ཟིན་ཏོ། །མི་སྣང་བ་མི་དམིགས་པ་མེད་པའི་སྒྲུབ་བྱེད་ཡིན་པ་དགག་པ་ནི་གོ་བར་ཟད་དོ། །སྣང་བ་མི་དམིགས་པའི་སྦྱོར་བ་ཚུལ་སྟོན་པ་ནི། 1$0000300རང་གི་སྦྱོར་བ་དག་ལ་1$0000270ཞེས་བྱ་བ་སྟེ། མི་དམིགས་པ་རབ་ཏུ་རྟོགས་པར་བྱེད་པའི་སྦྱོར་བ་ནི་རང་གི་སྦྱོར་བའོ། །དེ་ཡང་རྣམ་པ་གཉིས་ཏེ། དེ་ཉིད་བརྗོད་པས་དེ་རྟགས་སུ་སྟོན་པ་དང༌། དོན་གཞན་བརྗོད་པས་དེ་རྟགས་སུ་སྟོན་པ་སྟེ། གཉི་ག་ཡང་མི་དམིགས་པའི་རྟོགས་པར་བྱེད་པའི་སྦྱོར་བ་ཡིན་ནོ། ། ༼༤༧༢༽ དང་པོ་ནི་རང་གི་ངོ་བོ་བརྗོད་པས་རང་གི་1$0000300ངོ་བོའི་སྦྱོར་བ་1$0000270ཞེས་བྱ་ལ། གཉིས་པ་ནི་མི་དམིགས་པའི་རང་གི་ངོ་བོ་འཕེན་པའི་དོན་གཞན་བརྗོད་པས་1$0000300དོན་ལ་གནོད་བྱེད་ཀྱི་ངོ་བོ་སྦྱོར་བ་1$0000270ཞེས་བྱའོ། །ཁྱབ་བྱེད་མི་དམིགས་པ་དང་རྒྱུ་མི་དམིགས་པ་ལ་སོགས་པར་ནི་རྒྱུ་དང་ཁྱབ་བྱེད་བཀག་པ་ཉིད་བརྗོད་བྱ་ཡིན་ལ།

དེ་ཡང་མ་དམིགས་པའི་རང་བཞིན་ཡིན་ནོ། །གནོད་པ་ཅན་གྱི་དོན་གཞན་རྗོད་པ་ལ་གཉིས་ཏེ། བརྗོད་བྱའི་དོན་དེ་རྟོགས་པའི་ཚད་མ་ཉིད་ཀྱིས་གནོད་པ་དང༌། དེ་རྟོགས་པས་བསྐྱེད་པའི་ཚད་མ་གཞན་གྱིས་གནོད་པའོ། །དང་པོ་ནི་1$0000300ཡང་ན་1$0000270ཞེས་བྱ་བ་ནས་1$0000300རྟགས་པ་དང་མི་རྟག་བཞིན་ནོ1$0000270འི་བར་གྱིས་བསྟན་ལ། གཉིས་པ་ནི་1$0000300ཚད་མས་གནོད་པའི་ཕྱིར་ཡང་སྟེ་1$0000270ཞེས་བྱ་བ་ལ་སོགས་པའོ། །འདི་ལ་དང་པོ་ཚད་མ་གཞན་གྱིས་གནོད་པ་ཅན་གྱི་དོན་དཔེར་བཀོད་པ་ནི1$0000300་བཞིན་ནོ་1$0000270ཡན་ཆད་དོ། །ལྟོས་པ་དང་བཅས་པའི་རྟོགས་པས་ནི་ངེས་པ་ལ་གནོད་པའི་ཚད་མ་གཞན་འདྲེན་པར་མ་གྲུབ་པས་དཔེ་མ་གྲུབ་བོ་སྙམ་ན། གཉིས་པ་དཔེ་དེ་ཉིད་སྒྲུབ་པ་ནི1$0000300་ཚད་མ་ཡང་1$0000270ཞེས་པ་ནས་1$0000300དེའི་ངོ་བོར་ནུས་པའི་ཕྱིར་རོ་1$0000270ཞེས་བྱ་བའི་བར་རོ། 1$0000300།མ་ཡིན་ཏེ་1$0000270ཞེས་བྱ་བ་ནི་དེའི་རྒྱུ་རྣམས་དེར་ངེས་པ་མ་ཡིན་ཏེ། བུམ་པ་ཡོད་ཀྱང་མི་རྟག་པའི་རྒྱུ་ཡོད་པར་ངེས་པ་མ་ཡིན་ནོ་ཞེས་བྱ་བའི་དོན་ཏོ། །དེ་ཅིའི་ཕྱིར་ཞེ་ན། མ་ཚང་བ་དང་གེགས་བྱེད་པ་སྲིད་པའི་ཕྱིར་རོ་ཞེས་སྟོན་པ་ནི་1$0000300དེ་དག་1$0000270ཅེས་བྱ་བའོ། །ཡང་ན་བུམ་པ་ནི་འཇིག་པའི་རྒྱུ་དང་ལྡན་པར་མ་ངེས་ཏེ། ལྟོས་པ་མེད་པ་མ་ཡིན་པའི་ཕྱིར་ཞེས་སྟོན་པ་ནི།1$0000300 དེ་ཡོད་ན་1$0000270ཞེས་བྱ་བའོ། 1$0000300།རག་མ་ལས་པའི་ཕྱིར་1$0000270ཞེས་བྱ་བ་ནི་གཞན་ལ་མི་ལྟོས་པར་དེ་ཙམ་གྱི་རྒྱུའམ་དེ་ཙམ་ ༼༤༧༣༽ ལ་རག་ལས་པ་མ་ཡིན་པའི་ཕྱིར་རོ། །མ་གྲུབ་བོ་ཞེ་ན། 1$0000300དེའི་ཆོས་ཡིན་ན་ཡང་1$0000270ཞེས་གསུངས་ཏེ། མར་མེ་ཙམ་ལ་རག་ལས་པའི་འོད་མར་མེ་ཆོས་ཡིན་པའམ། བུམ་པའི་རྒྱུ་ཙམ་ལ་རག་ལས་པའི་མདོག་བུམ་པ་ཆོས་ཡིན་པ་བཞིན་དུ་དེའི་རྒྱུའམ་དེ་ལ་རག་ལས་པ་ཡིན་ནའོ། 1$0000300།དེ་ཉིད་ལས་སྐད་ཅིག་མར་འདོད་པར་འགྱུར་རོ་1$0000270ཞེས་བྱ་བ་ནི་དེའི་རྒྱུ་ཙམ་ལ་རག་ལས་པ་ལ་ལྟོས་ཏེ་བརྗོད་པའོ། །དེ་ཉིད་ལ་རག་ལས་པ་ལ་ནི་སྐད་ཅིག་གཉིས་གནས་པར་འདོད་པར་འགྱུར་རོ། །ཞེས་དོན་གྱིས་བལྟའོ། །གལ་ཏེ་དེའི་རྒྱུ་ཙམ་ལ་རག་ལས་པས་དེའི་ཆོས་ཡིན་ཡང་སྐད་ཅིག་མར་ནི་མི་འགྱུར་ཏེ།

དེའི་རྒྱུས་དེ་དུས་ཕྱིས་མི་རྟག་པའི་རྒྱུ་དང་ལྡན་པར་བསྐྱེད་པའི་ཕྱིར་རོ་ཞེ་ན། 1$0000300དེ་ཉིད་ལ་1$0000270ཞེས་བརྗོད་དེ་ཁྱད་པར་མེད་པའི་ཕྱིར་སྔར་མི་རྟག་པའི་རྒྱུ་མི་ལྡན་ན་ཕྱིས་ཀྱང་མི་འགྱུར་རོ། །དེས་ན་དངོས་པོ་སྐད་ཅིག་མ་ཉིད་དུ་ཐལ་བས་དེའི་ཆོས་བཀག་ནས། དོན་མེད་པར་ཐལ་བས་ཀྱང་འགོག་པ་ནི་1$0000300དེའམ1$0000270་ཞེས་བྱ་བའོ། 1$0000300།དེའི་ངོ་བོའམ་དེ་བསྐྱེད་པར་བྱེད་པར་ཅི་སྟེ་མི་འདོད་1$0000270ཅེས་བྱ་བ་ནི། དངོས་པོ་ཉིད་མི་རྟག་པའི་ངོ་བོའམ། དངོས་པོའི་རྒྱུ་མི་རྟག་པ་དེ་བསྐྱེད་པར་བྱེད་པར་ཅི་སྟེ་མི་འདོད། དངོས་པོ་ལས་གཞན་དུ་གྱུར་པའི་མི་རྟག་པས་བར་ཆོད་ནས་དངོས་པོ་མི་རྟག་པར་རྟོག་པའམ། མི་རྟག་པའི་རྒྱུ་གཞན་གྱིས་བར་ཆོད་ནས་དངོས་པོའི་རྒྱུ་མི་རྟག་པའི་རྒྱུར་རྟོག་པའི་1$0000300བརྒྱུད་པས་ཅི་ཞིག་བྱ་སྟེ། 1$0000270དོན་མེད་དོ། །ཅིའི་ཕྱིར་ཞེ་ན། 1$0000300མཐར་1$0000270ཞེས་སྨྲོས་ཏེ། བརྒྱུད་པའི་ནུས་པ་ཁས་བླངས་ཀྱང༌། དངོས་ཀྱི་ནུས་པ་སྤང་བར་བྱ་བ་མ་ཡིན་ལ། དེ་ལྟ་ན་བརྒྱུད་པ་དོན་མེད་པར་གསལ་ལོ། །1$0000300དེའི་རང་གི་ངོ་བོ་ཉིད་1$0000270ཅེས་བྱ་བ་ནི་ ༼༤༧༤༽ དངོས་པོའི་རྒྱུའི་ངོ་བོ་ཉིད་ནུས་པར་ཁས་བླངས་ཏེ། དེའི་འབྲས་བུ་ཉིད་མི་རྟག་པ་ཡིན་ན། དེ་སྐྱེད་པ་མི་རྟག་པའི་རྒྱུ་མ་ཡིན་པ་འགལ་བའི་ཕྱིར་རོ། །དེའི་རང་གི་ངོ་བོར་ཞེས་བྱ་བ་ནི་དངོས་པོ་ཉིད་མི་རྟག་པའི་ངོ་བོར་ཁས་བླངས་ཏེ་མི་རྟག་པ་གཞན་དང་ལྡན་པ་ནི་རྟག་པར་འགལ་བའི་ཕྱིར་རོ། །དེ་ལྟར་ཉེ་བར་བཀོད་པའི་དཔེ་བསྒྲུབས་ནས། ལྟོས་བཅས་དང༌། ངེས་པར་འགྱུར་བ་འགལ་བ་ནི། ངེས་པ་ལས་བཟློག་པ་རེས་འགའ་བ་དང་ལྟོས་བཅས་ལས་བཟློག་པ་ལྟོས་མེད་དག་ཀྱང་དེ་ལྟར་གྲུབ་བོ་ཞེས་སྟོན་པ་ནི་1$0000300འདིས་ནི1$0000270་ཞེས་བྱ་བའོ། །འདི་ལ་ལྟོས་བཅས་དང་རེས་འགའ་བ་ནི་ཕན་ཚུན་ཁྱབ་བྱ་ཁྱབ་བྱེད་ཡིན་ལ།

ངེས་པ་དང་ལྟོས་མེད་ཀྱང་དེ་བཞིན་ནོ། །དེས་ན་ལྟོས་བཅས་ཀྱི་ཁྱབ་བྱེད་རེས་འགའ་བ་ཡིན་ལ། དེ་དང་འགལ་བ་ངེས་པ་ཉིད་ཡིན་པས། ལྟོས་བཅས་ནི་ངེས་པ་འགོག་པ་ལ་འགལ་བས་ཁྱབ་པ་གྲུབ་པ་ཡིན་ལ། ངེས་པ་ནི་ལྟོས་བཅས་འགོག་པ་ལ་ཁྱབ་བྱེད་འགལ་བ་ཡིན་ནོ། །རེས་འགའ་བའི་ཁྱབ་བྱེད་ཀྱང་ལྟོས་བཅས་ཡིན་ལ། དེ་དང་འགལ་བ་ནི་ལྟོས་མེད་ཡིན་པས། རེས་འགའ་བ་ནི་ལྟོས་མེད་དགག་པ་ལ་འགལ་བས་ཁྱབ་པ་ཡིན་ཞིང༌། ལྟོས་མེད་ནི་རེས་འགའ་བ་དགག་ལ་ཁྱབ་བྱེད་འགལ་བའོ། །ཡང་ན་ལྟོས་བཅས་དང་འགལ་བ་ནི་ལྟོས་མེད་ཡིན་ལ། དེ་ཡང་ངེས་པའི་ཁྱབ་བྱེད་ཡིན་པས་ལྟོས་བཅས་ནི་ཁྱབ་བྱེད་འགལ་བ་དང་ངེས་པ་ནི་འགལ་བས་ཁྱབ་པའོ། །དེ་བཞིན་དུ་རེས་འགའ་བ་དང་འགལ་བ་ནི་ངེས་པ་ཡིན་ལ་དེས་ཀྱང་ལྟོས་མེད་ལ་ཁྱབ་པས་རེས་འགའ་བ་ནི་ཁྱབ་བྱེད་འགལ་བ་དང་ལྟོས་མེད་ནི་འགལ་བས་ཁྱབ་པའོ། ། ༼༤༧༥༽ གཙོ་བོ་ལ་སོགས་པ་མི་དམིགས་པས་འགོག་པར་བཤད་པ་ལ་གཞན་གྱིས་བརྩད་པ་སྤང་བའི་དོན་དུ་ཕྱོགས་སྔ་མ་འགོད་པ་ནི་1$0000300ཇི་སྟེ་1$0000270ཞེས་བྱ་བའོ། 1$0000300།དོན་དེ་དགག་པ་ལ1$0000270་ཞེས་བྱ་བ་ནི་གཙོ་བོ་མེད་དོ་ཞེས་གཙོ་བོ་དགག་བྱར་བྱེད་ན་གཞི་མེད་པའི་ཕྱིར་རོ་ཞེས་བྱ་བའི་དོན་ཏོ། །འོན་ཏེ་གཙོ་བོ་ཉིད་ནི་གཞི་བརྗོད་པ་ཡིན་ནོ་སྙམ་ན། འོ་ན་དེ་དགག་བྱར་འགལ་བས་དགག་བྱ་མེད་ལ། དེས་ན་ཡུལ་མེད་པའི་དགག་པ་མི་རུང་ངོ་ཞེས་བརྗོད་པ་ནི། 1$0000300དེ་མ་བཀག་པའི་ཕྱིར་1$0000270ཞེས་བྱ་བའོ། །འདིར་ལན་1$0000300སྐྱོན་འདི་ནི་མེད་དེ་1$0000270ཞེས་བྱ་བའོ། །གཙོ་བོའི་སྒྲ་ལས་སྣང་བའི་དོན་ནི་ཆོས་ཅན་ཡིན་ལ། 1$0000300རང་གི་མཚན་ཉིད་ཀྱི་ཉེ་བར་ལེན་པ་ཅན་དེ། 1$0000270ཇི་ལྟར་སྣང་བ་དང་མཐུན་པའི་དངོས་པོའི་ཞེན་གཞི་ཅན་ནི་དགག་བྱ་ཡིན་ནོ་ཞེས་བྱ་བའི་དོན་ཏོ། 1$0000300།ཐོག་མེད་1$0000270ནས་1$0000300ཉེར་ལེན་ཅན་མིན་པར་སྒྲུབ་པ་དེ་ལྟ་བུར་མི་དམིགས་གཏན་ཚིགས་1$0000270ཞེས་བྱ་བའི་བར་གྱིས་ནི་སྒྲ་དོན་ཆོས་ཅན་དུ་བསྟན་ཏོ།

1$0000300།དེ་ཉིད་ནི་མེད་པ་མ་ཡིན་1$0000270ཞེས་བྱ་བས་ནི་དགག་བྱ་མ་ཡིན་པར་བསྟན་ཏོ། །འདི་ཉིད་རྣམ་པར་འགྲེལ་པ་ན་1$0000300སྒྲ་འདི་དག་1$0000270ནས་1$0000300ནུས་པ་མ་ཡིན་ནོའི་1$0000270བར་གྱིས་སྒྲ་དོན་བརྟགས་པའི་རང་བཞིན་དུ་བསྟན་ཏོ། 1$0000300།བརྗོད་དོའི1$0000270་བར་གྱིས་ནི་བརྟགས་པ་ལ་ཡོད་པ་ལ་སོགས་པར་བསྙད་པའི་རྒྱུ་བསྟན་ཏོ། 1$0000300།དེ་ནི་ཆོས་ཅན་ཡིན་ནོའི་1$0000270བར་གྱི་ནི་སྒྲ་དོན་ཁྱད་པར་བསམ་པའི་གཞིར་གྲུབ་པར་བསྟན་ཏོ། །འདི་ལ་1$0000300སོ་སོ་རང་གིས་རིག་པའི་ཕྱིར་སྤང་བར་འོས་པ་མ་ཡིན་པའི་1$0000270ཞེས་བྱ་བ་ནི་དེ་བཀག་ན་རང་རིག་པའི་མངོན་སུམ་གྱིས་གནོད་དོ་ཞེས་བྱ་བའི་དོན་ཏོ། །བརྟག་པ་བཀག་པ་རང་རིག་པས་ཇི་ལྟར་གནོད་ཅེ་ན། འདི་ལ་བརྟག་པ་དེ་ཁོ་ན་ ༼༤༧༦༽ ཡོད་པ་འགོག་ན་ནི་མི་གནོད་དོ། །དེ་ཁོ་ནར་མེད་པ་དང་དེ་ལྟར་རྟོགས་པའི་བློ་ཡོད་པར་རྟོག་པར་མི་འགལ་བས། རྟོག་པའི་ཞེན་ཡུལ་དང༌། དེར་རྟོག་པའི་འཛིན་པ་དག་རྟོགས་པའི་ཡུལ་དུ་གྲུབ་བདེ་མི་གཅིག་པས་སོ། །འོན་ཀྱང་རྟོག་པའི་གཟུང་ཡུལ་རྟོག་ངོར་མེད་དོ་ཞེས་བྱ་བ་དང༌། དེ་རྟོག་པའི་བློ་ཡོད་དོ་ཞེས་ངེས་པ་ནི་འགལ་བས་བཟུང་ཡུལ་དང་འཛིན་པ་ངེས་པ་གཅིག་གི་ཡུལ་དུ་གྲུབ་བདེ་གཅིག་པའི་ཕྱིར་ན། དེ་འགོག་པ་རང་རིག་པས་གནོད་པ་ཡིན་ནོ། །འདིར་རང་རིག་པས་འཛིན་པ་ཡོད་པར་གྲུབ་པ་ལྟར་བརྟགས་པ་ཡང་ཡོད་པར་གྲུབ་པར་ཐལ་ཏེ། གྲུབ་བདེ་གཅིག་པའི་ཕྱིར་རོ་ཞེས་ནི་མི་བསམ་སྟེ། བརྟགས་པ་དངོས་པོར་ཡོད་པ་དང༌། འཛིན་པ་ཡོད་པར་གྲུབ་བདེ་གཅིག་པར་ཁས་མི་ལེན་པའི་ཕྱིར་རོ། །བརྟགས་པ་རྟོག་ངོར་སྣང་བ་དང་རྟོག་པ་ཡོད་པ་གྲུབ་བདེ་གཅིག་པའི་ཕྱིར་ན། རང་གི་ངོ་བོ་ཡོད་པ་བསྒྲུབ་པའི་ཚད་མས་བཟུང་བ་སྣང་བ་ཙམ་དུ་ཐ་སྙད་བྱེད་པ་ནི་འདོད་པ་ཁོ་ནའོ། །འདི་སྙམ་དུ་ཉེ་བར་ལེན་པ་དང་འབྲས་བུའི་ཤེས་པ་ལ་བརྟགས་པ་སྣང་གི

རང་གི་མཚན་ཉིད་ནི་མི་སྣང་བའི་ཕྱིར་ན། བརྟགས་པ་སྒྲའི་དོན་ཡིན་གྱི་རང་གི་མཚན་ཉིད་ནི་མ་ཡིན་ནོ་ཞེས་གང་བརྗོད་པ། རང་གི་མཚན་ཉིད་སྒྲ་ལས་མི་སྣང་བར་ནི་མ་གྲུབ་སྟེ། སྒྲ་ལ་སྣང་བ་ཉིད་ཡིན་པ་ལ་མི་གནོད་པའི་ཕྱིར་རོ་ཞེ་ན། སྒྲའི་དོན་ཉིད་རང་གི་མཚན་ཉིད་ཡིན་པ་འགོག་པ་ནི་1$0000300དོན་དེ་ཉིད་1$0000270ཅེས་བྱ་བ་ནས་1$0000300གྲུབ་པ་མ་ཡིན་ནོའི1$0000270་བར་རོ། །དེས་ནི་སྒྲ་དོན་ཆོས་ཅན་ཉིད་དུ་བསྟན་ཏོ། །སྒྲ་དོན་དགག་བྱ་ཉིད་མ་ཡིན་པར་སྟོན་པ་ནི་གཉིས་ཏེ། ཉམས་ ༼༤༧༧༽ སུ་མྱོང་བ་དང་འགལ་བས་དགག་པར་མི་ནུས་པ་དང༌། དོན་བྱེད་མི་ནུས་པས་གཞལ་བྱ་མ་ཡིན་པའོ། །དང་པོ་ནི་1$0000300འདིར་1$0000270ནས་1$0000300ཕྱིར་རོའི་བར་1$0000270ཡིན་ལ། གཉིས་པ་ནི1$0000300་གཞན་ཡང1$0000270་ནས་1$0000300ལྷུར་ལེན་པ་ནི་མ་ཡིན་ནོའི1$0000270་བར་རོ། །གསུམ་པ་སྒྲའི་དོན་དགག་བྱ་མ་ཡིན་ན་སློབ་དཔོན་གྱི་ཚིག་དང་འགལ་བ་སྤོང་བ་ནི་1$0000300གང་ཡང་1$0000270ཞེས་བྱ་བའོ། །བསམ་པ་ནི་བརྟགས་པའི་ཆོས་མ་དམིགས་པ་རྟགས་སུ་བཀོད་ན་དགག་བྱ་ཡང་བརྟགས་པའི་ཆོས་ཡིན་ཏེ། བུམ་པ་མ་དམིགས་པ་རྟགས་ན་ཡིན་ན། དེ་མེད་པ་བསྒྲུབ་བྱ་ཡིན་པ་བཞིན་ནོ་ཞེས་བྱ་བའོ། །ལན་གྱི་དོན་ལ་ས་ཕྱོགས་ཀྱི་ཆོས་མ་དམིགས་པ་ཞེས་བྱ་བར་ལྟར་1$0000300བརྟགས་པའི་ཆོས་མ་དམིགས་པ་1$0000270ཞེས་བརྗོད་དེ། དངོས་པོའི་ཉེར་ལེན་དུ་མ་དམིགས་པ་ཞེས་འདོད་པ་ཞེས་བྱ་བ་ཡིན་ནོ། །དེ་ལྟར་རང་བཞིན་མི་དམིགས་པ་རང་བཞིན་དུ་བསྡུ་བ་དང༌། སྒྲུབ་པའི་ཚད་མ་དང༌། མི་སྣང་བ་མི་དམིགས་པ་སྒྲུབ་བྱེད་ཡིན་པར་དགག་པ་དང༌། སྣང་བ་མི་དམིགས་པ་སྦྱོར་བའི་དོན་དང༌། གཙོ་བོ་ལ་སོགས་པ་མི་དམིགས་པས་དགག་པ་ལ་གླན་ཀ་སྤང་བ་ཡང་ཞར་ལ་བྱས་ནས། དྲུག་པ་ཡོད་པའི་གཏན་ཚིགས་ལ་འཁྲུལ་པ་སྤང་བ་ཡང་ཞར་ཉིད་ལ་བྱེད་པས་དང་པོར་རྩོད་པའི་སྐབས་ཉེ་བར་འགོད་པ་ནི།

1$0000300རང་བཞིན་མི་དམིགས་པ་1$0000270ནས་1$0000300བརྗོད་ཟིན་ཏོའི་1$0000270བར་རོ། །བསྒྲུབ་བྱའི་སྐྱོན་གཏན་ཚིགས་ལ་མཚུངས་པར་རྩོད་པ་ནི་1$0000300དེ་ལ་1$0000270ཞེས་བྱ་བའོ། །མི་མཚུངས་པར་སྒྲུབ་པ་ནི་སྐྱོན་འདི་ནི་མེད་དེ་ཞེས་བྱ་བའོ། །འདི་ལ་རེ་ཤིག་རྣམ་པ་བཞིས་སློབ་དཔོན་ཕྱོགས་ཀྱི་གླང་པོས་བཤད་པའི་ཉེས་པ་མི་མཚུངས་པར་སྟོན་པ་ལས། དང་པོ་ཁྱད་པར་ལ་ལྟོས་པ་ཁོ་ན་བསྒྲུབ་བྱ་ཡིན་པར་སྟོན་པ་ ༼༤༧༨༽ ནི། 1$0000300དངོས་པོའི་ཁྱད་པར་ཙམ་ཞིག་ནི། 1$0000270།ཞེས་བྱ་བའི་ཚིགས་སུ་བཅད་པའོ། །འདིའི་དོན་ནི་ཡོད་པ་བསྒྲུབ་བྱར་བཟུང་ན་གདོན་མི་ཟ་བར་ཁྱད་པར་དུ་འགྱུར་བ་ནི་མ་ཡིན་ཏེ། གཏན་ཚིགས་སུ་བཟུང་ན་ཡང་ཁྱད་པར་ཉིད་དུ་ཐལ་བའི་ཕྱིར་ཏེ། དོན་གཅིག་པས་སོ། །འོན་ཀྱང་ཡོད་པའི་དོན་ནི་རྣམ་པ་གཉིས་སྲིད་དེ། སྤྱི་དང་ཁྱད་པར་རོ། །དེ་ལ་སྤྱིའི་དོན་བསྒྲུབ་བྱར་བཟུང་ན་ཁྱད་པར་དུ་མི་ཐལ་ཡང༌། དེ་ནི་བསྒྲུབ་བྱར་མི་རིགས་པས་དགག་གོ །འདི་ལྟར་བསྒྲུབ་པར་བྱ་བ་ཞེས་བྱ་བ་ནི་གང་ཞིག་ཁྱད་པར་གྱི་དོན་ལ། མ་འབྲེལ་པ་རྣམ་པར་གཅད་པར་འོས་པས། རྩོད་པའི་ཡུལ་དུ་འགྱུར་བ་དེ་ཡིན་ན། ཡོད་པའི་སྤྱི་ནི་དེ་ལྟར་འོས་པ་མ་ཡིན་ཏེ། སྤྱི་དེ་མ་གྲུབ་པའི་སྔར་དེའི་རྟེན་ཁྱད་པར་གྱི་དོན་ཚད་མས་འགྲུབ་པ་མི་སྲིད་པའི་ཕྱིར་ཏེ། ཡོད་པའི་སྤྱི་མ་ངེས་པར་ཚད་མའི་ཡུལ་དུ་འགལ་བའི་ཕྱིར་རོ། །དེས་ན་ཁྱད་པར་གྱི་དོན་ཁོ་ན་བསྒྲུབ་བྱར་བཟུང་དགོས་སོ་ཞེས་བྱ་བའོ། །སྤྱི་ཡི་ཆོས་ཅན་ལ་བསྒྲུབས་ན། ཞེས་བྱ་བ་ནི་ཁྱད་པར་གྱི་དོན་གཞིར་མི་སྲིད་པས་ཤེས་བྱ་དང་གཞལ་བྱ་ལ་སོགས་པའི་སྤྱི་ཙམ་ལ་ཡོད་པའི་སྤྱི་སྒྲུབ་ན་ཞེས་བྱ་བའི་དོན་ཏོ། །འདི་ཡང་ཁས་བླངས་པར་ཟད་དེ་ཡོད་པའི་སྤྱི་ཚད་མས་མ་གྲུབ་པ་ལ་ནི་ཤེས་བྱའི་སྤྱི་ཚད་མས་གྲུབ་པ་ཡང་མི་སྲིད་དེ། ཤེས་བྱ་ཉིད་དུ་ཡོད་པར་མ་བསྒྲུབས་པར་ནི་དེ་ཚད་མས་གྲུབ་པར་མི་འཐད་པའི་ཕྱིར་རོ། །འདིར་ནི་ཁྱད་པར་གྱི་དོན་ཆོས་ཅན་དུ་མི་སྲིད་པས་ན་སྤྱི་གཞན་ཆོས་ཅན་དུ་ཁས་བླངས་ཀྱང་བསྒྲུབ་བྱར་མི་རིགས་སོ་ཞེས་བསྟན་པའི་དོན་དུ་དེ་སྐད་བརྗོད་པར་བལྟའོ། །དེས་ན་འགྲེལ་པར་ཆོས་འགའ་ཞིག་ཡོད་དོ་ཞེས1$0000300་དངོས་པོ་ཙམ་གྱི་ཁྱད་

༼༤༧༩༽ 1$00002701$0000300པར་བསྒྲུབ་པའི་1$0000270ཞེས་བརྗོད་དེ། དེ་ལྟར་སྒྲུབ་པའི་སྐྱེས་བུའི། 1$0000300འགའ་ཞིག་ཡོད་པ་ཙམ་ལ་འགལ་བ་1$0000270སྟེ། མི་མཐུན་པར་རྩོད་པ་མེད་པའོ། །འགའ་ཞིག་ཉིད་ཁྱད་པར་དུ་བྱེད་པ་ནི་རང་བཞིན་གྱི་ཁྱད་པར་མ་བསྟན་པ་ཞེས་བྱ་བ་ཡིན་ནོ། །གཉིས་པ་དེ་ལ་སྐྱོན་ཡོད་པར་སྟོན་པ་ནི་ཁྱད་པར་གྱིས་ཟིན་ཞེས་བྱ་བའོ། །ཚིགས་བཅད་ཕྱེད་སྔ་མ་འདིའི་དོན་ནི། དེ་ལྟར་སྤྱིའི་ཁྱད་པར་གྱི་དོན་ལ། མ་འབྲེལ་པ་རྣམ་པར་གཅད་པར་འོས་པས་རྩོད་པའི་ཡུལ་དུ་འགྱུར་བ་མ་ཡིན་པས། ཁྱད་པར་ཅན་དུ་འགྱུར་དགོས་ན། དེ་ཡང་བསྒྲུབ་བྱའི་རང་བཞིན་དུ་རིག་པ་མ་ཡིན་ཏེ། དཔེ་ལ་མེད་པས་གཏན་ཚིགས་རྗེས་སུ་འགྲོ་བ་མེད་པའི་ཕྱིར་བསྒྲུབ་པར་མི་ནུས་སོ་ཞེས་བྱ་བའོ། །འོ་ན་ཁྱད་པར་གྱི་ཆ་དེ་ཁྱད་པར་གྱི་དོན་གཞན་ལ་མ་འབྲེལ་པ་རྣམ་པར་གཅད་པར་འོས་སམ། དེ་ལྟར་མ་ཡིན་ནོ་ཞེ་ན། འོ་ན་སྤྱི་བསྒྲུབ་བྱར་མི་རུང་བས་ཁྱད་པར་དུ་འགྱུར་དགོས་སོ་ཞེས་ཅི་སྟེ་བརྗོད་དེ། ཁྱད་པར་མེད་པར་སུན་ཕྱུང་ཟིན་པའི་ཕྱིར་རོ། །འོན་ཏེ་ཡོད་པའི་ཁྱད་པར་དེ། ཁྱད་པར་གཞན་ལ་མ་འབྲེལ་པ་རྣམ་པར་གཅད་པར་བྱ་བ་ཡིན་ནོ་སྙམ་ན། དེ་ཡང་མི་འཐད་དེ། ཁྱད་པར་གཞན་དེ་ཡོད་པར་མ་གྲུབ་ན་ཚད་མའི་ཡུལ་དུ་འགལ་བའི་ཕྱིར་སྔ་མ་བཞིན་ནོ། །ཡོད་པར་གྲུབ་ན་ཡང་དེ་ཉིད་ཡོད་པའི་ཁྱད་པར་ཡིན་པས་དེའི་ཆོས་ཅན་དུ་འགལ་བའི་ཕྱིར་རོ་ཞེ་ན། བདེན་ཏེ། འོན་ཀྱང་ཡོད་པའི་ཁྱད་པར་ནི་ཁྱད་པར་གཞན་ལ་མ་འབྲེལ་པ་རྣམ་པར་གཅད་པར་འོས་པ་ཉིད་མ་ཡིན་ཡང༌། རྩོད་པའི་ཡུལ་དུ་འགྱུར་བས། དེར་འོས་པ་ཉིད་བཀག་ཀྱང་བསྒྲུབ་བྱ་ལས་མི་ཉམས་ 

༼༤༨༠༽ པས་སྤྱི་དང་ཁྱད་པར་མེད་པར་སུན་ཕྱུང་བ་མ་ཡིན་ནོ། །དེས་ན་དེ་ལ་ཉེས་པ་གཞན་འདི་བརྗོད་པ་ཡིན་པས་མི་འགལ་ལོ། །གང་གི་ཕྱིར་ཁྱད་པར་ལ་བསྒྲུབ་བྱ་ཉིད་མི་ལྡོག་ཀྱང་དེ་བསྒྲུབ་བྱར་ཁས་ལེན་པ་ལ་གཏན་ཚིགས་སྐྱོན་དང་ལྡན་པར་ཐལ་བ་སྨྲ་བ་པོ་མི་རིགས་པ། 1$0000300དེས་ན་ཡོད་པ་བསྒྲུབ་བྱ་ན། །ཁྱད་པར་བསྒྲུབ་བྱར་འགྱུར་བ་ཡིན1$0000270་ཏེ། བསྒྲུབ་བྱར་ཐལ་བའི་སྐྱོན་བརྗོད་དོ་ཞེས་བྱ་བ་ནི་ཕྱེད་ཕྱི་མའི་དོན་ཏོ། །འགྲེལ་པ་ནི་ཆོས་ཅན་ཞེས་བྱ་བའོ། 1$0000300།ཆོས་ཅན་གཙོ་བོའི་མཚན་ཉིད་དེ། །བསྒྲུབ་པར་འགྱུར་ན་1$0000270ཞེས་འབྲེལ་ཏོ། །གཙོ་བོ་ཅི་འདྲ་བ་ཞིག་ཅེ་ན། 1$0000300རང་གི་ངོ་བོ་ཉིད་རྣམ་པ་ཅི་ལྟར་ཡང་རུང་བས་ཁྱད་པར་དུ་འགྱུར་བ་1$0000270སྟེ། ཁྱད་པར་ཅན་ནོ། །ཁྱད་པར་དུ་བྱེད་པ་ཉིད་བརྗོད་པ་ནི་གཅིག་པུ་ནས་གཞན་ཡང་རུང་ཞེས་བྱ་བའི་བར་རོ། །གཙོ་བོ་ལ་ཡོད་པ་བསྒྲུབ་པར་བྱ་བ་མ་ཡིན་ནམ། ཁྱད་པར་དེ་འདྲ་བའི་གཙོ་བོ་ཉིད་བསྒྲུབ་བྱར་ཅི་སྟེ་རྟོག་ཅེ་ན། མ་ཡིན་ཏེ། གཙོ་བོ་སྔར་གྲུབ་པ་ལ་ཡོད་པའི་སྤྱི་བསྒྲུབ་པ་མི་སྲིད་པས་ཡོད་པའི་ཁྱད་པར་དང་ལྡན་པའི་གཙོ་བོ་ཉིད་བསྒྲུབ་བྱའི་རང་བཞིན་ཡིན་ན་སྟེ། ཆོས་ཅན་ཉིད་བསྒྲུབ་བྱ་ཡིན་ན་ཞེས་བྱ་བའི་དོན་ཏོ། །གལ་ཏེ་ཁྱད་པར་ཅན་གྱི་གཙོ་བོ་ཡོད་པ་བསྒྲུབ་བྱ་ཡིན་ན་ཡང༌། ཡོད་པའི་སྤྱི་བསྒྲུབ་བྱར་བྱེད་པ་དང་འདྲ་བར་གཞི་མ་གྲུབ་པ་མ་ཡིན་ནམ། དེ་བཞག་སྟེ། རྗེས་སུ་འགྲོ་བ་མེད་པ་ཅི་སྟེ་བརྗོད་ཅེ་ན། དེ་ནི་མ་ཡིན་ཏེ། གཙོ་བོ་ཡོད་པ་བསྒྲུབ་པ་ན་སྐྱེས་བུ་དང་བུམ་པ་ཡོད་པ་གཞིར་རུང་བའི་ཕྱིར་ཏེ། མེ་ཡོད་པ་བསྒྲུབ་པ་ལ་རི་བཞིན་ནམ། མི་རྟག་པ་སྒྲུབ་པ་ལ་སྒྲ་བཞིན་ནོ། །ཡང་ན་རྗེས་འགྲོ་མེད་པའི་ཉེས་པ་མེད་ན། ཕྱོགས་ ༼༤༨༡༽ ཆོས་མེད་པ་ཉེས་པར་མི་འགྱུར་བའི་ཕྱིར་རོ། །འདི་ལྟར་ཕྱོགས་ཆོས་ཀྱི་དགོས་པ་ནི་ཁྱད་པར་ཅན་གྱི་གཞི་ལ་མ་འབྲེལ་པ་རྣམ་པར་གཅོད་པ་ཡིན་ཏེ། །གཞིས་ཁྱད་པར་དུ་བྱས་པས་འཇུག་པའི་ཡུལ་མ་ཡིན་པའི་ཕྱིར་རོ། །འདིར་ནི་གཞིས་ཁྱད་པར་དུ་བྱས་ཟིན་པ་ཉིད་བསྒྲུབ་བྱ་ཡིན་པས་ཁྱད་པར་གྱི་གཞི་ལ་མ་འབྲེལ་པ་རྣམ་པར་གཅད་མི་དགོས་ལ།

དེས་ན་ཕྱོགས་ཆོས་ལ་མི་ལྟོས་སོ། །དེའི་ཕྱོགས་ཆོས་མ་གྲུབ་ཀྱང་ཉེས་པ་མེད་པས་དེ་མ་བརྗོད་པར་རྗེས་འགྲོ་མེད་པ་བརྗོད་དོ། །འདིར་བསྒྲུབ་བྱ་ཞེས་བྱ་བ་ནི་ཚད་མ་གཞན་གྱིས་གྲུབ་པའི་དོན་གྱིས་ཁྱད་པར་དུ་མ་བྱས་པའི་མེ་ཡོད་པ་ཙམ་ལ་སོགས་པ་ལ་འདོད་དེ། འདིར་ཆོས་འབའ་ཞིག་བསྒྲུབ་བྱ་ཡིན་ཞེས་གསུངས་པས་སོ། །འདི་ཡང་ད་ལྟ་ཁོ་ན་བཤད་པར་བྱའོ། །སྔར་བརྗོད་པ་ལྟར་ཡོད་པའི་སྤྱི་ནི་རྗེས་འགྲོ་གྲུབ་ཀྱང་ཁྱད་པར་གཞན་ལ་མ་འབྲེལ་པ་རྣམ་པར་གཅད་པར་མི་འོས་པས་རྩོད་པའི་ཡུལ་དུ་མི་འགྱུར་བའི་ཕྱིར་དེ་སྒྲུབ་པ་དོན་མེད་དོ་ཞེས་སྟོན་པ་ནི་1$0000300གང་ཡང་1$0000270ཞེས་བྱ་བའོ། །གསུམ་པ་འདོད་པའི་བསྒྲུབ་བྱ་ལ་སྐྱོན་མཚུངས་པར་ཐལ་བ་མེད་པ་ཉིད་སྟོན་པའི་དོན་དུ1$0000300་གལ་ཏེ་1$0000270ཞེས་བྱ་བ་རྩོད་པའོ། །རྩོད་པའི་དོན་ནི། དཔེར་ན་ཡོད་པ་ལ་སྤྱི་དང་ཁྱད་པར་གཉིས་སྲིད་པ་ལས། ཡོད་པའི་ཕྱིར་རྩོད་པའི་གཞི་མ་ཡིན་པས་ཁྱད་པར་བསྒྲུབ་བྱར་གཟུང་དགོས་ལ། དེ་ལ་ཡང་རྗེས་འགྲོ་མེད་པའི་སྐྱོན་དུ་འགྱུར་བ་བཞིན་དུ། མེ་ལ་སོགས་པ་ཡང་སྤྱི་རྩོད་པའི་ཡུལ་མ་ཡིན་པས་ཁྱད་པར་ལ་ལྟོས་ལ། དེ་ལ་ཡང་རྗེས་སུ་འགྲོ་བ་མེད་པའི་ཉེས་པ་ཡོད་དོ་ཞེས་འགོ་སྙོམ་པའོ། །འདི་ལ་ལན་དུ་མེ་ལ་སོགས་པའི་སྤྱི་ནི་བསྒྲུབ་བྱར་འཐད་པས་ཁྱད་པར་བསྒྲུབ་བྱར་བཟུང་བ་ལ་ ༼༤༨༢༽ མི་ལྟོས་སོ་ཞེས་བརྗོད་པ་ནི་1$0000300གཞི་དེས་1$0000270ཞེས་བྱ་བའོ། །གཞི་ས་ཕྱོགས་དེས་བསྒྲུབ་པར་བྱ་བ་མེ་ཡོད་དེ་ཁྱད་པར་དུ་བྱེད་པ་ཉིད་མ་ཡིན་ཏེ། གཞིས་ཁྱད་པར་དུ་བྱས་པའི་མེ་ཡོད་བསྒྲུབ་བྱ་མ་ཡིན་ནོ་ཞེས་བྱ་བའི་དོན་ཏོ། །བསམ་པ་ནི། རྣམ་འགྲེལ་དུ། ཆོས་ཅན་ལ་ནི་ཚོགས་པ་དག །བསལ་བས་འགལ་བ་མ་ཡིན་ཏེ། །གང་ཕྱིར་དེ་ལྟར་བསྒྲུབ་མི་འདོད། །འདིར་ཆོས་འབའ་ཞིག་བསྒྲུབ་བྱ་ཡིན། །ཞེས་བཤད་པ་ལྟར། བསྒྲུབ་པར་བྱ་བ་ནི་ཆོས་ཙམ་ཡིན་ཏེ།

དེ་ཉིད་ཆོས་ཅན་ལ་གཞག་པར་བྱ་བའི་ཕྱིར་རོ། །འདི་ལྟར་སྔར་ཚད་མས་ཡུལ་དུ་བྱ་བའི་ཆ་དེས་བསྒྲུབ་བྱ་ཡིན་ནོ། །དོན་གཅིག་ལ་གནས་པའི་རང་བཞིན་གཞན་དང་ཐུན་མོང་མ་ཡིན་པ་བུམ་པའི་ཆ་དང་མི་རྟག་པའི་ཆ་དག་ལས། བུམ་པའི་རང་བཞིན་ཐུན་མོང་མ་ཡིན་པ་ནི་མངོན་སུམ་གྱིས་གྲུབ་ཟིན་ཏེ་དེས་ན་བསྒྲུབ་བྱ་མ་ཡིན་ནོ། །མི་རྟག་པའི་ཆ་ནི་གསལ་བ་གཞན་ལ་སྔར་གྲུབ་ཀྱང་མི་རྟག་པའི་རང་བཞིན་ཐུན་མོང་མ་ཡིན་པ་སྔར་མ་རྟོགས་པས། རྗེས་སུ་དཔག་པའི་ཡུལ་དུ་འགྱུར་བའི་ཕྱིར་བསྒྲུབ་བྱ་ཡིན་ནོ། །དེའི་ཕྱིར་བསྒྲུབ་པར་བྱ་བའི་རང་བཞིན་གཞི་ལ་མི་ལྡན་པར་རྣམ་པར་གཅད་པར་འོས་པ་ནི། མེ་ཡོད་པ་དང་མི་རྟག་པ་ལ་སོགས་པ་གཞིས་ཁྱད་པར་དུ་མ་བྱས་པ་ཡིན་ནོ། །འདི་ཉིད་རིགས་པ་རྗོད་པ་ནི། 1$0000300མི་ལྡན་པ་རྣམ་པར་གཅོད་པས་1$0000270ཞེས་བྱ་བའོ། །མི་ལྡན་པ་རྣམ་པར་གཅད་པ་སྒྲུབ་པ་ན་གཞིའི་ཁྱད་པར་དང་ལྡན་པར་འགྱུར་བས། མི་ལྡན་པ་རྣམ་པར་བཅད་པ་ཉིད་དུ་བསྒྲུབ་པར་བྱ་བ་ནི་དེས་ཁྱད་པར་དུ་བྱས་པ་མ་ཡིན་པར་གསལ་ལོ་ཞེས་བྱ་བའི་དོན་ཏོ། 1$0000300།བཤད་ཟིན་ཏོ་1$0000270ཞེས་བྱ་བ་གང་དུ་བཤད་ཟིན་ཞེ་ན། རྣམ་ངེས་འདི་ཉིད་ ༼༤༨༣༽ དུ། དེའི་ཕྱིར་ཆོས་འབའ་ཞིག་ཁོ་ན་ཆོས་ཅན་ལ་སྒྲུབ་པའམ། ཕྱིན་ཅི་ལོག་ཏུ་བྱ་བ་ཡིན་ཏེ། དེ་ལྟ་ན་འདོད་པའི་ཚོགས་པ་གྲུབ་པའམ་གནོད་པར་བྱས་པ་ཡིན་ནོ། །ཞེས་བྱ་བས། མ་འབྲེལ་པ་རྣམ་པར་གཅད་པ་ཉིད་དུ་བསྒྲུབ་པར་བྱ་བ་ནི་ཆོས་ཙམ་ཡིན་ལ། དེ་གྲུབ་ན་ནི་འདོད་པའི་ཚོགས་པའི་དོན་འགྲུབ་པ་ཡིན་ནོ་ཞེས་བྱ་བ་དོན་འདི་ཕྱོགས་ཀྱི་མཚན་ཉིད་ཀྱི་སྐབས་སུ་བཤད་ཟིན་ནོ། །སྤྱི་ཉིད་བསྒྲུབ་བྱ་ཡིན་པས་ཁྱད་པར་ལ་མི་ལྟོས་སོ་ཞེས་བྱ་བའི་དོན་ཉིད་འཇུག་སྡུད་པ་ནི་དེའི་ཕྱིར་སྤྱི་དེ་ཉིད་བསྒྲུབ་པར་བྱ་བ་ཡིན་ནོ། །ཇི་ལྟར་བསྒྲུབ་པར་བྱ་བ་ཡིན་ཞེ་ན། ཆོས་ཅན་དང་མ་འབྲེལ་པ་རྣམ་པར་བཅད་པས་ཏེ།

མ་འབྲེལ་པ་རྣམ་པར་གཅོད་པ་ཉིད་དུ་བསྒྲུབ་པར་བྱ་བ་ཡིན་གྱི། དེ་ལྟར་གྲུབ་ཟིན་པ་ནི་མ་ཡིན་ནོ་ཞེས་བྱ་བའི་དོན་ཏོ། །དེས་ན་གང་མ་འབྲེལ་པ་རྣམ་པར་བཅད་པའི་རང་བཞིན་དུ་བསྒྲུབ་པར་བྱ་བ་དེ་ནི་གཞིའི་ཁྱད་པར་ཅན་མ་ཡིན་ལ། དེ་ལྟར་བསྒྲུབ་པར་བྱ་བ་དེ་ཡང་བསྒྲུབ་བྱ་ཡིན་པས་ཁྱད་པར་ཅན་མ་ཡིན་པ་སྤྱི་ཉིད་བསྒྲུབ་བྱ་ཡིན་ནོ་ཞེས་གནས་སོ། །ཡོད་པའི་སྤྱི་ནི་དེ་དང་མི་འདྲའོ་ཞེས་སྟོན་པ་ནི། 1$0000300།དེ་བཞིན་དུ་1$0000270ཞེས་བྱ་བ་སྟེ། གཞི་ཁྱད་པར་ཅན་དང་འབྲེལ་པ་བསྒྲུབ་པར་བྱ་བ་མ་ཡིན་ཏེ་གཞི་ཡིད་མི་སྲིད་པའི་ཕྱིར་རོ་ཞེས་བྱ་བའི་དོན་ཏོ། །གལ་ཏེ་ཁྱད་པར་ཅན་དུ་མ་གྲུབ་ཀྱང་གཙོ་བོའི་སྒྲས་བརྗོད་པར་བྱ་བ་དེ་ཤེས་བྱ་ལ་སོགས་པ་ཙམ་དུ་གྲུབ་པས་དེ་དང་འབྲེལ་པར་བསྒྲུབ་པར་བྱ་བ་ཡིན་ནོ་ཞེས་དོགས་པས་1$0000300ཇི་ལྟར་མེད་དེ་1$0000270ཞེས་བྱ་བའོ། །འདི་ལ་ཤེས་བྱ་ལ་སོགས་པ་བསྒྲུབ་པའི་རང་བཞིན་དུ་ཚད་མས་མ་གྲུབ་པ་ནི། དངོས་པོའི་ཆོས་བསྒྲུབ་པའི་ ༼༤༨༤༽ གཞིར་མི་རུང་ངོ༌། །འོན་ཏེ་གྲུབ་ན་དེའི་ཚེ་ཡོད་པ་ཉིད་དུ་མ་གྲུབ་པ་འགལ་ཏེ། བསྒྲུབ་པ་ནི་ཡོད་པའི་རང་བཞིན་ཁོ་ན་ཡིན་པས་སོ། །དེས་ན་ཡོད་པ་མ་གྲུབ་ན་ཤེས་བྱ་ཙམ་ཡང་གྲུབ་མི་སྲིད་པས་གཞི་མི་སྲིད་ལ། དེས་ན་དེ་དང་མ་འབྲེལ་པ་རྣམ་པར་བཅད་པས་འོས་པ་མ་ཡིན་པས་ཡོད་པ་བསྒྲུབ་བྱ་མ་ཡིན་ནོ། །གཞན་ཡང་གཞལ་བྱ་ཙམ་གྲུབ་ཏུ་ཆུག་ཀྱང་དེ་དང་མ་འབྲེལ་པ་རྣམ་པར་བཅད་པ་ཉིད་གྲུབ་པ་ལ་སྒྲུབ་པས་དེ་ལྟར་ཡང་བསྒྲུབ་པར་བྱ་བ་མ་ཡིན་ནོ་ཞེས་སྟོན་པ་ནི་1$0000300ཅི་ད་ནི་1$0000270ཞེས་བྱ་བའོ། །འོ་ན་གཙོ་བོའི་མཚན་ཉིད་དུ་བློ་ལ་སྣང་བ་འདི་ནི། དོན་དམ་པའམ་ཡོད་པ་ཇི་ལྟ་བ་བཞིན་ཡིན་ཏེ་ཞེས། སྒྲའི་དོན་ལ་དངོས་པོའི་ཉེ་བར་ལེན་པ་ཅན་དུ་བསྒྲུབ་པར་བྱ་བ་ཡིན་ལ། དེ་ལྟ་ན་ཡང་ཉེ་བར་ལེན་པ་ཡོད་པའི་སྤྱི་ཤུགས་ཀྱིས་བསྒྲུབ་བྱར་འགྱུར་རོ་ཞེས་དོགས་པ་ནི།

1$0000300གལ་ཏེ་བློས་བསྐྱེད་པ་1$0000270ཞེས་བྱ་བའོ། །འདིར་ཡང་ཡོད་པའི་ཉེར་ལེན་ཅན་དངོས་པོའི་ཆོས་ཚད་མའི་ཡུལ་དུ་སྒྲུབ་པ་ན། དེའི་གཞི་ཚད་མས་གྲུབ་དགོས་སོ། །དེས་ན་གཙོ་བོར་སྣང་བ་དེ་གཙོ་བོའི་མཚན་ཉིད་དང་ལྡན་པར་ཚད་མས་གྲུབ་པའམ། འོན་ཏེ་སྒྲའི་དོན་ཙམ་དུ། དང་པོ་ལྟར་ན་དེ་ཉིད་གཙོ་བོར་ཐལ་བས་གཉིས་པ་ཁས་བླང་ངོ་ཞེས་སྟོན་པ་ནི། 1$0000300བསྒྲུབ་པར་བྱ་བ་ཡིན་མོད་1$0000270ཅེས་བྱ་བའོ། །རྣམ་པར་རྟོག་པ་གཉིས་པ་འདི་ལ་ཡང་སྒྲའི་དོན་ཙམ་སྒྲུབ་པའི་ཚུལ་གྱིས་ཚད་མས་གྲུབ་ན། ཡོད་པ་ཡང་གྲུབ་པར་ཐལ་བའི་སྐྱོན་ཡོད་མོད་ཀྱི། དེ་མེད་དུ་ཆུག་ཀྱང་ཉེས་པ་གཞན་ཡོད་པར་སྟོན་པ་ནི1$0000300་དེ་ལྟ་ཡིན་དང་1$0000270ཞེས་བྱ་བའོ། །འོ་ན་མེའི་སྤྱི་ཡང་གྲུབ་ཟིན་པས་དེ་སྒྲུབ་པ་དོན་མེད་དོ་སྙམ་ན་ ༼༤༨༥༽ 1$0000300གཞན་དུ་ནི་1$0000270ཞེས་བྱ་བའོ། །ཡོད་པའི་སྤྱི་འདོད་པའི་སྒྲུབ་བྱ་མེ་ཡོད་པ་ཙམ་དང་མི་འདྲ་བར་བསྟན་ནས། ལའི་ཁྱད་པར་ཅན་གྱི་མེའི་ཁྱད་པར་ལ་རྗེས་སུ་འགྲོ་བ་གྲུབ་མི་དགོས་པར་དེ་ཚད་མའི་ཡུལ་དུ་འགྱུར་བར་སྟོན་པ་ནི1$0000300་གལ་ཏེ་1$0000270ཞེས་བྱ་བའི་དགོལ་བ་བཀོད་པས་སོ། །ཡོད་པ་གཏན་ཚིགས་སུ་བྱེད་པ་ལ་སྐྱོན་མི་མཚུངས་པར་སྟོན་པ་ནི་1$0000300དེའི་ཁྱད་པར་1$0000270ཞེས་བྱ་བའོ། 1$0000300།ཉམས་པ་མེད་དོ1$0000270་ཡན་ཆད་ཀྱིས་ནི་དག་པ་ལ་རྗེས་འགྲོ་མི་འགལ་བར་བསྟན་ལ། ལྷག་མས་ནི་ཁྱད་པར་ལ་མི་ལྟོས་པ་བསྟན་ཏོ། །དེ་ལྟར་སློབ་དཔོན་གྱིས་བཤད་པའི་ཉེས་པ་མི་མཚུངས་པ་བསྟན་ནས། མ་བཤད་པའི་ཉེས་པ་གཞན་གྱིས་ཀྱང་མི་མཚུངས་པར་སྟོན་པ་ནི་1$0000300གཞན་ཡང་1$0000270ཞེས་བྱ་བའོ། །འདི་ལ་རྣམ་པ་བཞི་ལས་དང་པོ་དེ་བསྒྲུབ་བྱར་བྱེད་པ་ལ་ཡོད་པ་ལ་སོགས་པའི་ཆོས་རྟགས་སུ་མི་རུང་བ་མདོར་བསྟན་པ་ནི། 1$0000300གཞན་ཡང་1$0000270ནས་1$0000300འགལ་བའོ་1$0000270ཞེས་བྱ་བའི་བར་རོ། །འདིའི་དོན་ནི་ཡོད་པ་བསྒྲུབ་བྱར་བྱེད་ན་གཏན་ཚིགས་མི་སྲིད་པས་བསྒྲུབ་པར་མི་ནུས་པའི་ཕྱིར་སྨྲ་བ་པོ་ཚར་གཅད་པར་བྱ་བ་ཡིན་ནོ་ཞེས་བྱ་བའོ། །འདི་ལ་རྩོད་པ་འདི་ཡོད་དེ།

གལ་ཏེ་ཡོད་པ་བསྒྲུབ་བྱར་བྱེད་ན་ཡོད་པ་ལ་སོགས་པའི་ཆོས་རྟགས་སུ་མི་སྲིད་ན། དེ་དང་འདྲ་བར་མི་རྟག་པ་བསྒྲུབ་བྱར་བྱེད་པ་ལ། མི་རྟག་པའི་ཆོས་མ་གྲུབ་པ་དང་རྟག་པའི་ཆོས་འགལ་བ་དང༌། གཉི་གའི་ཆོས་མ་ངེས་པར་ཅི་ལྟར་མི་འགྱུར་ཏེ། འདི་གཉིས་ལས་ཁྱད་པར་ཅི་ཡོད་ཅེས་བྱ་བའོ། །རྩོད་པ་གཉིས་པ་ཡང་ཡོད་དེ། ཡོད་པའི་ཆོས་རྟགས་སུ་བྱས་ཀྱང་མ་གྲུབ་པར་ཇི་ལྟར་འགྱུར་ཏེ། ཡོད་པའི་ཆོས་གྲུབ་ཀྱང་ཡོད་པ་མ་གྲུབ་པ་ལ་གནོད་པ་ ༼༤༨༦༽ བསྒྲུབ་པར་མི་ནུས་པའི་ཕྱིར་རོ་ཞེས་བྱ་བའོ། །འདི་ལ་རྩོད་པ་དང་པོ་ནི་མེད་དེ། རྟག་པ་དང་མི་རྟག་པ་དང་གཉི་གའི་ཆོས་རྟགས་སུ་མི་རུང་ཡང་དེ་གསུམ་དུ་མ་འདུས་པ་སྒྲའི་ཆོས་རྟགས་སུ་འཐད་པའི་ཕྱིར་རོ། །དོན་དམ་པར་སྒྲ་མི་རྟག་པ་ལས་གཞན་མ་ཡིན་ཡང་བློའི་ཡུལ་དུ་ཐ་དད་པས་སྒྲའི་ཆོས་ཀྱང་མི་རྟག་པའི་ཆོས་སུ་མ་འདུས་སོ། །འདི་ལྟར་ཚད་མ་གང་གིས་སྒྲ་ཡུལ་དུ་བྱེད་པ་དེས་མི་རྟག་པ་ཡང་རྟོགས་པ་ནི་མ་ཡིན་ཏེ། རྗེས་སུ་དཔག་པ་མེད་པར་ཐལ་བའི་ཕྱིར་རོ། །དེས་ན་ཚད་མའི་ཡུལ་དུ་ཐ་དད་པས་སྒྲའི་ཆོས་ནི་མི་རྟག་པ་ལ་སོགས་པའི་ཆོས་གསུམ་དུ་མ་འདུས་སོ། །ཡོད་པ་སྒྲུབ་པར་བྱེད་པ་ལ་ནི་དེ་ལྟ་མ་ཡིན་ཏེ། སྒྲ་ལ་སོགས་པ་ཡོད་པའི་རང་བཞིན་དོན་དམ་པར་མི་སྤོང་བ་རྣམས། །ཡོད་པ་ལས་ཐ་དད་པར་ཚད་མའི་ཡུལ་དུ་ཡང་མི་འགྱུར་བས་བློའི་ཡུལ་དུ་ཡང་ཡོད་པ་ལས་ཐ་མི་དད་ལ། དེས་ན་སྒྲ་ལ་སོགས་པའི་ཆོས་ཡོད་ཀྱང་ཡོད་པའི་ཆོས་ལས་གཞན་དུ་འགལ་བའི་ཕྱིར་ཡོད་པ་དང་མེད་པ་དང་གཉི་གའི་ཆོས་ལས་གཞན་ག་ལ་སྲིད། སྒྲར་ཚད་མས་གྲུབ་པ་དེ་ཡོད་པར་མ་གྲུབ་པ་ནི་སྒྲར་ཡང་མི་འགྲུབ་སྟེ། སྒྲའི་དོན་བྱེད་པ་མེད་པ་སྒྲ་མ་ཡིན་པའི་ཕྱིར་རོ། །སྒྲར་གྲུབ་པ་ན་དེའི་དོན་བྱེད་པར་གྲུབ་པས་ཡོད་པ་ཉིད་ཀྱང་གྲུབ་པའི་ཕྱིར་སྒྲ་ཉིད་ཡོད་པ་ཡིན་ནོ་ཞེས་འཐད་དོ། །དེ་ལྟ་ཡིན་དང་ཁྱབ་པར་བྱེད་པ་ནི་གཉིས་ཏེ།

ཁྱབ་བྱའི་རང་བཞིན་དང༌། ཁྱབ་བྱའི་རང་བཞིན་མ་ཡིན་པའོ། །དང་པོ་ནི་དཔེར་ན་སྣམ་བུ་དང་བུམ་པའི་དཀར་པོ་ལ་དཀར་པོ་ཙམ་བཞིན་ཏེ། སོ་སོར་ངེས་པའི་དོན་གཅིག་ལ། སྤྱི་ཁྱད་པར་ལས་གཞན་དུ་བློའི་ཡུལ་དུ་མེད་པས་ཁྱད་པར་གྱི་རང་བཞིན་ཉིད་དོ་ཞེས་བརྗོད་དོ། །གཉིས་པ་ནི་ ༼༤༨༧༽ སེར་པོ་ལ་སོགས་པ་ལ་མི་རྟག་པ་བཞིན་ཏེ། བློའི་ཡུལ་དུ་ཆོས་ཐ་དད་པར་དངོས་པོ་གཅིག་ལ་ཡང་རྟོགས་པས། ཁྱད་པར་གྱི་རང་བཞིན་མ་ཡིན་པ་ཞེས་བརྗོད་དོ། །ཡོད་པ་དང་སྒྲ་ནི་དཀར་པོའི་བྱེ་བྲག་དང་དཀར་པོ་ཙམ་ལྟར་ཐ་མི་དད་ལ། མི་རྟག་པ་དང་སྒྲ་ནི་ཐ་དད་པས་ན་མི་མཚུངས་སོ། །དགོལ་བ་གཉིས་པ་ཡང་མེད་དེ། ཆོས་ནི་བརྟེན་པ་ཡིན་ལ་ཆོས་ཅན་ནི་རྟེན་ཡིན་ནོ། །བརྟེན་པ་ཡང་རྟེན་ཚད་མའི་ཡུལ་དུ་མ་བྱས་པར་མི་རྟོགས་པས། ཆོས་ཚད་མས་ངེས་ན་ཆོས་ཅན་མི་རྟོག་པར་འགལ་བའི་ཕྱིར་རོ། །རྟེན་དང་བརྟེན་པ་དོན་དམ་པར་མེད་ཀྱང་བློའི་ཡུལ་དུ་བཞག་པའི་རྒྱུ་མཚན་ནི་སྔར་བཤད་ཟིན་ཏོ། །གལ་ཏེ་དཀར་པོའི་བྱེ་བྲག་དང་དཀར་པོ་ཙམ་བཞིན་དུ་སྒྲ་དང་ཡོད་པ་ཐ་མི་དད་ན། འོ་ན་སྒྲ་མི་རྟག་པ་ལ། ཡོད་པ་རྟགས་སུ་ཉེ་བར་བླངས་པ་ན་ཆོས་ཅན་ཉིད་རྟགས་སུ་ཐལ་བས་མ་གྲུབ་པར་འགྱུར་རོ། །འོན་ཏེ་དཔེར་ན་རྩོལ་བ་ལས་བྱུང་བའི་སྒྲ་ནི་མི་རྟག་སྟེ་རྩོལ་བ་ལས་བྱུང་བའི་ཕྱིར་ཞེས་བྱ་བ་ནི་དམ་བཅས་པའི་དོན་རྟགས་མ་ཡིན་ཏེ། བྱེ་བྲག་དང་སྤྱིའི་ཆོས་ཐ་དད་པའི་ཕྱིར་རོ་ཞེས་བྱ་བའི་རིགས་པས། འདིར་ཡོད་པའི་ཁྱད་པར་ཆོས་ཅན་ལ་སྤྱི་རྟགས་ཡིན་པས་མི་འགལ་ལོ་སྙམ་ན། དེ་ཡང་མི་རུང་སྟེ། རྩོལ་བ་ལས་བྱུང་བའི་ཁྱད་པར་ནི་ཆོས་ཅན་ལ་རྩོལ་བྱུང་གི་སྤྱི་རྟགས་སུ་བྱེད་ན། དེར་ཡང་མི་འཐད་པས་དཔེ་མ་གྲུབ་བོ། །འདི་ལྟར་རྩོལ་བྱུང་གི་སྤྱི་མི་རྟག་པས་ཟིན་པའམ། རྟག་པས་དབེན་པར་ངེས་ན་ཁྱད་པར་ལའང་ཐེ་ཚོམ་མི་ཟ་བའི་ཕྱིར་ཏེ། ཁྱད་པར་རྟག་པར་དོགས་པ་དང་སྤྱི་མི་རྟག་པས་ཁྱབ་པར་ངེས་པ་འགལ་བའི་ཕྱིར་རོ། །འོན་ཀྱང་རྩོལ་བྱུང་མི་རྟག་པར་ངེས་ཀྱང་སྒྲ་མི་རྟག་པར་ཐེ་ཚོམ་ཟ་

༼༤༨༨༽ བ་ཡིན་ནོ། །དེ་ལྟ་མ་ཡིན་ན་སྒྲ་མཐའ་དག་མི་རྟག་པར་ངེས་ཀྱང་རྔ་སྒྲ་རྟག་པར་དོགས་པ་དང༌། བྱས་པ་མཐའ་དག་མི་རྟག་པར་ངེས་ཀྱང་བུམ་པའི་བྱས་པ་རྟག་པར་དོགས་པ་མི་སེལ་བས་སྤྱིའི་ཁྱབ་པ་ངེས་པ་དོན་མེད་པར་ཐལ་ཏེ། ཁྱད་པར་ལ་དོགས་པ་མི་སེལ་བས་སོ། །དེ་ལྟ་ན་ཚད་མ་ཡང་ཐུག་པ་མེད་པར་འགྱུར་རོ་ཞེ་ན། བདེན་ཏེ་སྒྲ་ལ་སོགས་པ་ཆོས་དང་ཆོས་ཅན་གྱི་དོན་མཐའ་དག་ཡོད་པ་ཉིད་ལས་ཐ་མི་དད་ཀྱང་ཡོད་པ་ཉིད་ལ་རྣམ་པར་དབྱེ་བ་སྲིད་དེ། མཚན་ཉིད་དང་མཚོན་བྱའོ། །དེ་ལ་མཚོན་བྱ་ནི་སྒྲོ་མ་བཏགས་པ་བདེན་པའི་དོན་དུ་ཐ་སྙད་བྱ་བའོ། །དེའི་མཚན་ཉིད་ནི་དོན་བྱེད་ནུས་པའོ། །དེ་ལ་སྒྲ་ལ་སོགས་པ་བདེན་པར་ངེས་པར་བྱ་བ་ནི་ཡོད་པའི་མཚོན་བྱ་ཁྱད་པར་ཉིད་ཡིན་པས་ཡོད་པར་འདུ་ལ། དེའི་མཚན་ཉིད་སྒྲའི་དོན་བྱེད་པ་ཡང་ཡོད་པའི་མཚན་ཉིད་དོན་བྱེད་པ་ཙམ་གྱིས་རྣམ་པ་ཡིན་པས། ཡོད་པའི་མཚན་ཉིད་དུ་འདུའོ། །དེ་གཉི་གའི་རྟེན་ཅན་མཚན་གཞི་ནི་རྟོགས་པའི་ཡུལ་དུ་འགྱུར་བའོ། །དེས་ན་ཡོད་པའི་མཚོན་བྱའི་རྣམ་པ་སྒྲ་ཞེས་བྱ་བ་སྒྲའི་རང་བཞིན་དུ་བདེན་པར་གནས་པ་ཆོས་ཅན་དུ་བྱས་ནས་ཡོད་པའི་མཚན་ཉིད་དོན་བྱེད་ནུས་པ་ཙམ་རྟགས་སུ་བྱས་པ་ན། སྒྲ་དང་ཡོད་པ་ཐ་དད་པས་བསྒྲུབ་བྱ་སྒྲུབ་བྱེད་ཀྱང་ཡིན་ལ། ཡོད་པ་ཉིད་ལ་སྒྲ་ཐ་མི་དད་པས་སྒྲའི་ཆོས་ཡོད་པའི་ཆོས་སུ་ཡང་འདུ་བའི་འགལ་བ་མེད་དོ། །ནུས་པ་རྟགས་ཡིན་ན་འབྲས་བུ་ལ་ལྟོས་པའི་ནུས་པ་རྟགས་ཡིན་པས་རང་བཞིན་དག་པར་མི་རུང་ངོ་ཞེ་ན། མ་ཡིན་ཏེ། སྒྲའི་བརྗོད་བྱར་མཚོན་བྱ་བརྗོད་པས་མཚན་ཉིད་རྟགས་སུ་འཕངས་ཀྱང་དག་པ་ཡིན་ནོ་ཞེས་བཤད་ཟིན་ཏོ། ། 

༼༤༨༩༽ ཡོད་པ་ཉིད་ལས་སྒྲ་སོགས་ཀྱི། །དོན་ཀུན་ཐ་དད་མེད་ན་ཡང༌། །མཚན་ཉིད་མཚོན་བྱའི་རྣམ་དབྱེ་ལས། །དེ་དག་རྟགས་དང་རྟགས་ཅན་ཉིད། 1$0000300།གཞན་དུ་ནི་མ་ཡིན་ནོ་1$0000270ཞེས་བྱ་བ་ནི། དངོས་པོ་ལ་གནས་པའི་ཁྱབ་པ་མ་བསྟན་པར། སྐྱེས་བུའི་འདོད་པས་བཞག་པ་ཕྱོགས་སུ་བཟུང་མ་གཏོགས་པའི་བྱས་པ་མི་རྟག་པས་ཁྱབ་པར་བསྟན་པ་ནི། །གོ་བྱེད་མ་ཡིན་ནོ། །གལ་ཏེ་དེ་འདྲ་བ་གོ་བྱེད་ཡིན་ན་མ་ངེས་པ་མེད་པར་ཐལ་ལོ་ཞེས་སྟོན་པ་ནི་1$0000300གང་ཞིག་1$0000270ཅེས་བྱ་བ་ལ་སོགས་པའོ། །དེས་ན་འཁྲུལ་པ་མཐོང་བ་དེ་ཡང་འཁྲུལ་པ་མེད་པར་ཐལ་བས་གོ་བྱེད་ཡིན་ནོ་ཞེས་བྱ་བའི་དོན་ཏོ། །གལ་ཏེ་འདི་འདྲ་བ་ནི་གོ་བྱེད་དུ་མི་ཐལ་ཏེ། འཁྲུལ་པའི་ཡུལ་དུ་མཐོང་བ་དེ་ཕྱོགས་མ་ཡིན་པས། ཕྱོགས་མ་གཏོགས་པའི་བྱས་པ་མི་རྟག་པ་ཡིན་ནོ་ཞེས་བྱ་བ་དེ་འདྲ་བའི་མི་འཁྲུལ་པ་མེད་པའི་ཕྱིར་རོ། །དེ་ཕྱོགས་མ་ཡིན་པ་ཡང་མངོན་སུམ་ལ་སོགས་པས་བསལ་བའི་ཕྱིར་རོ་ཞེས་དོགས་པ་བསུ་ནས། 1$0000300རྗེས་སུ་དཔག་པའི་ཡུལ་ལ་ནི1$0000270་ཞེས་གསུངས་སོ། །འདིའི་དོན་ནི། ཅི་དངོས་པོ་དེ་དོན་པར་ཕྱོགས་ཉིད་ཡིན་པས་འཁྲུལ་པའི་ཡུལ་ལྡོག་གམ། འོན་ཏེ་ཕྱོགས་སུ་བཟུང་བས། དང་པོ་ནི་མ་ཡིན་ཏེ། ཕྱོགས་ལ་སོགས་པ་ནི་དངོས་པོ་མ་ཡིན་པས་སོ། །གཉིས་པ་ལྟར་ན་བསལ་བ་དེ་ཡང་སྐྱེས་བུས་དེར་འདོད་པའམ། འཛིན་པ་མི་འགལ་བས། འཁྲུལ་པའི་ཡུལ་མ་ཡིན་པར་འགྱུར་བའི་ཕྱིར། བསལ་བ་ཉིད་ཡིན་ཡང་དེ་ལ་ཡོད་པའི་གཏན་ཚིགས་མ་འཁྲུལ་པར་འགྱུར་རོ། །དེ་ལྟར་འགྱུར་མོད་སྙམ་ན། དེ་ཡང་འགལ་བར་སྟོན་པ་ནི་1$0000300རྗེས་སུ་དཔག་པའི་ཡུལ་ལ་ནི་1$0000270ཞེས་བྱ་བའོ། །ཅིའི་ཕྱིར་ཞེ་ན། 1$0000300ཚད་མ་ལ་1$0000270ཞེས་བྱ་བའོ། 1$0000300།ཚད་མ་མ་ཡིན་པར་ཐལ་1$0000270 ༼༤༩༠༽ 1$0000300བའི་ཕྱིར་རོ་1$0000270ཞེས་བྱ་བ་ནི། མི་སླུ་བ་དང་ལྡན་པ་ལ་སླུ་བ་དང་ལྡན་པ་གཞན་གྱིས་གནོད་ན་མི་སླུ་བ་དེ་ཚད་མ་མ་ཡིན་པར་ཐལ་བའི་ཕྱིར་རོ་ཞེས་བྱ་བའོ། །དེ་ཉིད་སྟོན་པ་ནི་1$0000300མཚན་ཉིད་དང་ལྡན་པ་1$0000270ཞེས་བྱ་བའོ། །གལ་ཏེ་མི་སླུ་བ་གང་ལ་གནོད་པ་མེད་པ་དེ་ཚད་མའི་མཚན་ཉིད་ཡིན་པས་ཉེས་པ་མེད་དོ་ཞེ་ན།

1$0000300གནོད་པ་མེད་པ་ཡང་1$0000270ཞེས་བྱ་བའོ། །དེ་ལྟར་ཕྱོགས་ཆོས་ཀྱི་མདོའི་བརྗོད་བྱའི་དོན་དང༌། དགོས་པའི་དོན་བཤད་ནས། རྩོད་པ་སྤང་བའི་དོན་དུ་ཁོངས་སུ་བསྡུ་བ་སྒྲུབ་པ་1$0000300འོ་ན་1$0000270ཞེས་བྱ་བའི་དགོལ་བ་བཀོད་པས་སྟོན་ཏོ། །ཁོངས་སུ་བསྡུ་བ་འདི་ལ་རྣམ་པ་ལྔ་ལས་དང་པོ་ནི་ཚོགས་པ་ལས་རུང་བ་དཔོག་པ་རང་བཞིན་དུ་བསྡུ་བའོ། །འདི་ལ་བཞི་ལས་རེ་ཤིག་རུང་བ་ངོ་བོ་ཡིན་པར་སྟོན་པ་ནི་1$0000300ནུས་པའི་རྒྱུ་ལས་1$0000270ཞེས་བྱ་བའོ། །འདི་ལ་བྲམ་ཟེ་ཆེན་པོ་འདི་ལྟར་འཆད་དོ། །རྒྱུ་ལས་འབྲས་བུ་དཔོག་པ་གཏན་ཚིགས་གསུམ་དུ་མ་འདུས་པར་དགོལ་བ་ལ་རྣམ་པར་རྟོག་པ་གཉིས་ཏེ། ཚོགས་པ་ཙམ་གྱི་འབྲས་བུ་ནུས་པ་ཡོངས་སུ་འགྱུར་བའི་མཚན་ཉིད་དམ། ནུས་པ་ཡོངས་སུ་གྱུར་པ་ལ་ལྟོས་པའི་འབྲས་བུ་མྱུ་གུ་ལ་སོགས་པ་དཔོག་པ་གཏན་ཚིགས་གསུམ་དུ་མ་འདུས་པར་རྒོལ་གྲང་ན། དང་པོ་ནི་མི་འཐད་དེ། རང་བཞིན་དུ་འདུ་བའི་ཕྱིར་རོ་ཞེས་སྟོན་པ་ནི་1$0000300ནུས་པའི་རྒྱུ་ལས་1$0000270ཞེས་བྱ་བ་ལ་སོགས་པའོ། །འགྲེལ་པ་ནི1$0000300་འདིའང་ཇི་ལྟར་ཉེ་བ་ལས་1$0000270ཞེས་བྱ་བ་ལ་སོགས་པ་སྟེ། ནུས་པ་ཡོངས་སུ་གྱུར་པའི་མཚན་ཉིད་འབྲས་བུ་སྐྱེ་བ་འདི་ཡང་ངོ༌། །འོ་ན་ནུས་པ་དཔོག་པཉིད་རྒྱུའི་གཏན་ཚིགས་སུ་འགྱུར་རོ་སྙམ་ན། མི་འགྱུར་ཏེ། དཔོག་པར་བྱེད་པ་ཚོགས་པ་དང༌། དཔག་པར་བྱ་བ་ནུས་པ་དག་ཐ་དད་ ༼༤༩༡༽ པར་མ་རྟོགས་པའི་ཕྱིར་ཏེ། སྔ་ཕྱི་སྐད་ཅིག་ཐ་དད་ཀྱང༌། སྐད་ཅིག་གི་དབྱེ་བ་མ་རྟོགས་པ། ཚོགས་པ་དེ་རུང་བའི་འབྲས་བུ་གཞན་དང་ལྡན་པ་ཙམ་དུ་ངེས་ཀྱི། ཚོགས་པ་ལས་གཞན་དུ་གྱུར་པའི་རུང་བ་དེ་ནི་འདིའོ་ཞེས་ཚད་མས་མ་ངེས་པའི་ཕྱིར་རོ། །རྣམ་པར་རྟོག་པ་ཕྱི་མ་འགོག་པས་དྲི་བ་འགོད་པ་ནི། 1$0000300ཡང་ཅིའི་ཕྱིར་1$0000270ཞེས་བྱ་བ་ལ་སོགས་པའོ་ཞེའོ། །འདི་ལ་རྣམ་པར་རྟོག་པ་དང་པོ་ཁས་བླངས་ནས་རང་བཞིན་དུ་སྡུད་པ་ནི་མི་འཐད་དེ།

ཚོགས་པ་ལས་རུང་བ་དཔོག་པའི་གཏན་ཚིགས་མ་ངེས་པ་དང༌། མ་གྲུབ་པ་དང༌། ཡང་མ་ངེས་པར་འགྱུར་བའི་ཕྱིར་རོ། །འདི་ལྟར་ཚོགས་པ་ནི་གཉིས་ཏེ། ནུས་པ་འགྱུར་བ་ལ་ལྟོས་པར་འབྲས་བུ་ཉིད་བྱེད་པ། སྣང་བ་དང་དབང་པོ་ལ་སོགས་པ་ཕྲད་པ་ལྟ་བུ་དང༌། ནུས་པ་འགྱུར་བ་ལ་ལྟོས་ནས་བྱེད་པ་ས་བོན་ལ་སོགས་པ་ཚོགས་པ་ལྟ་བུའོ། །དེས་ན་ཚོགས་པ་ལས་ནུས་པ་དཔོག་ན་ཚོགས་པ་དང་པོས་མ་ངེས་པ་ཇི་ལྟར་སྤང༌། འོན་ཏེ་ཚོགས་པ་དང་པོས་བསྐྱེད་པའི་འབྲས་བུ་ཡང་ནུས་པ་ཡིན་ཏེ། འབྲས་བུའི་སྐད་ཅིག་དང་པོས་འབྲས་བུའི་རྒྱུ་གཞན་འཕེན་པའི་ཕྱིར། དཔེར་རྫ་མཁན་ལས་བྱུང་བའི་བུམ་པས་བུམ་པའི་སྐད་ཅིག་གཞན་བསྐྱེད་པ་བཞིན་ནོ་སྙམ་ན། དེ་ལྟ་ན་ཡང་མར་མེ་འཆི་ཀ་མ་སྐྱེད་པའི་ཚོགས་པ་ལ་སོགས་པ། འབྲས་བུའི་ནུས་པའི་རང་བཞིན་མ་ཡིན་པ་བྱེད་པས་མ་ངེས་སོ། །ཡང་ན་ནུས་པ་ཡོངས་སུ་འགྱུར་བ་ལ་ལྟོས་པ་དང་བཅས་པ་ཞེའམ། འབྲས་བུའི་རྒྱུ་འཕེན་པར་བྱེད་པའི་ཚོགས་པ་ཡིན་པའི་ཕྱིར་ཞེས་ཁྱད་པར་དུ་བྱེད་ན། ཐེ་ཚོམ་ཟ་བའི་མ་གྲུབ་པ་ཁོ་ནའོ། །ཡང་ན་གཏན་ཚིགས་ཀྱི་ཁྱད་པར་འདི་འདྲ་གྲུབ་ ༼༤༩༢༽ ཏུ་ཟིན་ཀྱང་མ་ངེས་པ་ཉིད་དེ། མི་མཐུན་པའི་རྐྱེན་དང་ཕྲད་ན་ཚོགས་པ་དེ་འདྲ་བ་ལས་ཀྱང་ནུས་པ་མི་འབྱུང་བའི་ཕྱིར་ཏེ། དེ་ལྟར་མ་ཡིན་ན་མི་མཐུན་པའི་རྐྱེན་ལ་ནུས་པ་མེད་པར་ཐལ་བའི་ཕྱིར་རོ། །དེ་ལྟར་ན་ནི་དེ་ལས་འབྲས་བུ་ཡང་རྗེས་སུ་དཔོག་པར་ཐལ་ལོ། །རྣམ་པར་རྟོག་པ་གཉིས་པ་འགོག་པ་ཡང་མི་འཐད་པར་འགྱུར་ཏེ། འབྲས་བུ་ཉིད་རྗེས་སུ་དཔོག་པ་ཡང་དགག་པར་མི་ནུས་པ་དང༌། དགག་པ་མི་དགོས་པའི་ཕྱིར་རོ། །འདི་ལྟར་ཚོགས་པ་ལས་ནུས་པ་མི་འཁྲུལ་ན། ནུས་པ་དེ་ཡང་ཚོགས་པ་ཉིད་ལ་གནས་ཏེ། 1$0000300མ་ཚོགས་པ་ལ་ཤིན་ཏུ་ནུས་པ་མེད་པའི་ཕྱིར་རོ། 1$0000270།དེས་ན་མཐར་འབྲས་བུ་ཉིད་ལ་ཡང་མི་འཁྲུལ་པའི་ཕྱིར་འབྲས་བུ་ཉིད་རྗེས་སུ་དཔོག་པ་ཇི་ལྟར་དགག ཡང་ན་འབྲས་བུ་ཉིད་རྗེས་སུ་དཔག་པ་དགག་མི་དགོས་ཏེ།

དེ་མ་བཀག་ཀྱང་རྒྱུའི་རྟགས་གཞན་དུ་མི་ཐལ་བའི་ཕྱིར། དཔེར་ན་ནུས་པ་རྗེས་སུ་དཔོག་པ་བཞིན་ནོ། །དེས་ན་འདི་ནི་རྣམ་པ་གཞན་དུ་བཤད་པར་བྱ་སྟེ། ཅི་རྒྱུ་ལས་འབྲས་བུ་སྐྱེ་བར་རུང་བའམ། འོན་ཏེ་སྐྱེ་བ་ཉིད་དཔོག་པ་རྟགས་གསུམ་དུ་མ་འདུས་པར་དགོལ། དང་པོ་མ་ཡིན་ཏེ། རང་བཞིན་དུ་འདུ་བའི་ཕྱིར་རོ་ཞེས་སྟོན་པ་ནི། ནུས་པའི་རྒྱུ་ལས་ཞེས་བྱ་བ་ལ་སོགས་པའོ། 1$0000300།དོན་གཞན་ལ་ནི་མི་ལྟོས་ཕྱིར། 1$0000270ཞེས་བྱ་བ་ནི། རྒྱུ་ཚོགས་པ་ལས་འབྲས་བུ་སྐྱེ་བར་རུང་བ་ཉིད་དཔག་པར་ནུས་པའི་འཐད་པའོ། །འདིར་རུང་བ་ཞེས་བྱ་བ་ནི་རྒྱུ་ཉིད་ཀྱི་རང་བཞིན་ཏེ། མཐའ་གཞན་བཀག་པ་དང་འབྲེལ་པའི་ངེས་པ་སྟེ། གལ་ཏེ་མི་མཐུན་པའི་རྐྱེན་དང་མ་འབྲེལ་ན་ནུས་པ་གོང་ནས་གོང་དུ་འཕེལ་བའི་སྒོ་ནས་འབྲས་བུ་གདོན་མི་ཟ་བར་བྱེད་པ་ཁོ་ནའོ་ཞེས་བྱ་བའོ། །དེ་ནི་དངོས་ ༼༤༩༣༽ པོའི་རང་བཞིན་ཡིན་ཏེ། དཔེར་ན་ལོ་མ་ལ་སོགས་པའི་རྫས་ཀྱི་རང་བཞིན་ནི། གལ་ཏེ་རལ་གྲི་ལ་སོགས་པས་བརྒྱབ་ན་འཆད་པ་ཉིད་ཡིན་པ་བཞིན་ནོ། །འབྲས་བུའམ་ནུས་པ་ཉིད་ནི་ཚད་མའི་ཡུལ་མ་ཡིན་ཏེ། འབྱུང་བར་མ་ངེས་པས་དངོས་པོའི་ཆོས་ཉིད་དུ་མ་གྲུབ་པའི་ཕྱིར་རོ། །འགྲེལ་པ་ནི་1$0000300འདི་ཡང1$0000270་ཞེས་བྱ་བ་སྟེ། འབྲས་བུ་སྐྱེ་བ་འདི་ཡང་གཞན་ལ་མི་ལྟོས་པས་ན། གལ་ཏེ་མི་མཐུན་པའི་གེགས་དང་མ་ཕྲད་ན་གདོན་མི་ཟ་བར་འབྲས་བུ་བྱེད་པ་ནི། ངོ་བོའི་ཞེས་བྱ་བ་རྒྱུ་ཚོགས་པའི་རང་བཞིན་ཡིན་ནོ། །རང་བཞིན་དེ་དངོས་པོའི་རྒྱུ་ལས་གཞན་ལ་མི་ལྟོས་སོ་ཞེས་སྟོན་པ་ནི། 1$0000300དེ་ཙམ་དང་འབྲེལ་པའི་1$0000270ཞེས་བྱ་བའོ། །འདིས་ནི་གང་ཞིག་གང་གི་ངོ་བོར་འགྱུར་བ་གཞན་ལ་ལྟོས་པ་མེད་པ་དེ་ནི་དེའི་ངོ་བོར་ངེས་ཏེ་ཞེས་བྱ་བའི་རིགས་པས་ཚོགས་པ་ལ་རུང་བས་ཁྱབ་པ་ཉིད་བསྟན་ཏོ། །བསྒྲུབ་བྱའི་ཆོས་ཁྱབ་པར་བྱེད་པའི་རང་བཞིན་བསྟན་པས་རང་བཞིན་གྱི་གཏན་ཚིགས་ཉིད་དུ་སྒྲུབ་པ་ནི།

1$0000300དེ་ལ་ནི་1$0000270ཞེས་བྱ་བ་ནས། 1$0000300རང་བཞིན་དུ་གྱུར་པ་ཁོ་ན་ཡིན་ནོ་1$0000270ཞེས་བྱ་བའི་བར་རོ། །ད་ནི་འབྲས་བུ་ཉིད་ལ་འཁྲུལ་པར་སྟོན་པས་རྣམ་པར་རྟོག་པ་གཉིས་པ་སེལ་བ་ནི། 1$0000300ཡང་ཅིའི་ཕྱིར་1$0000270ཞེས་བྱ་བ་ལ་སོགས་པའོ། །རུང་བ་ལ་མི་འཁྲུལ་པར་སྟོན་པ་ནི། རུང་བ་ཉིད་ནི་ཞེས་བྱ་བའོ། །མ་ཚོགས་པར་མི་ནུས་པར་སྟོན་པ་ནི། རུང་བ་ཉིད་ཀྱང་ཞེས་བྱ་བའོ། 1$0000300།ལྷག་མ་དང་ལྡན་པ་ཡིན་ཏེ་1$0000270ཞེས་བྱ་བ་ནི། འདི་ལྟར་ཡིན་ཏེ། མ་ཚོགས་པ་ལ་རྗེས་སུ་དཔོག་པ་ལ། མ་གྲུབ་པ་དང༌། ཐུན་མོང་གི་མ་ངེས་པ་དང༌། འགལ་བ་དང༌། ཡང་དག་པའི་གཏན་ཚིགས་རྣམས་ཀྱང་སྲིད་ལ། ལྷག་མ་དང་ལྡན་པ་ཡང་སྲིད་ ༼༤༩༤༽ དོ། །དེ་ཡང་བསྒྲུབ་བྱའི་དབྱེ་བས་སོ། །འདི་ལྟར་ནུས་པ་ཙམ་སྒྲུབ་ན་ནི་མ་གྲུབ་སྟེ། རྒྱུ་ཉིད་དུ་གྲུབ་ན་ནུས་པ་ཙམ་ཡང་གྲུབ་སྟེ། ནུས་པ་མ་གྲུབ་ན་ནི་རྒྱུ་ཉིད་དུ་ཡང་མ་གྲུབ་པའི་ཕྱིར་རོ། །འོན་ཏེ། མཐའ་གཞན་མ་བཀག་པར་འབྲས་བུ་སྐྱེད་པར་ངེས་པ་ཁོ་ནའོ་ཞེས་སྒྲུབ་ན་ནི་ཐུན་མོང་གི་མ་ངེས་པ་སྟེ། རྐྱེན་གཞན་དང་ཕྲད་ན་འབྲས་བུ་བྱེད་པ་ཉིད་དང༌། མ་ཕྲད་པས་འབྲས་བུ་མི་བྱེད་པ་གཉི་ག་ལ་ཡོད་པའི་ཕྱིར་རོ། །གེགས་དང་མ་ཕྲད་ན་འབྲས་བུ་བྱེད་པ་ཁོ་ནའོ་ཞེས་སྒྲུབ་ན་ཡང་སྔ་མ་ལྟར་མ་ངེས་སོ། །འོན་ཏེ་འདི་དག་ནི་འདི་ཁོ་ན་ཙམ་གྱིས་ནུས་པ་ཕྱི་མ་གྱུར་པས་འབྲས་བུ་བྱེད་པ་ཁོ་ནའོ་ཞེའམ། འདི་ཁོ་ན་ཙམ་གྱིས་གེགས་མེད་ན་འབྲས་བུ་བྱེད་པ་ཁོ་ནའོ་ཞེས་སྒྲུབ་པ་ན་ཡང་འགལ་བ་ཡིན་ཏེ། དེ་འདྲ་བའི་རང་བཞིན་གྱིས་ནི་འབྲས་བུའི་བྱེད་པ་མི་སྲིད་པས་ན་བཟློག་པས་ཁྱབ་པའི་ཕྱིར་རོ། །འོན་ཏེ་འདི་ནི་གེགས་དང་མ་ཕྲད་ལ། རྐྱེན་དང་ཕྲད་ན་འབྲས་བུ་བྱེད་པ་ཁོ་ནའོ་ཞེས་སྒྲུབ་ན་ནི་དེའི་ཚེ་ཡང་དག་པའི་གཏན་ཚིགས་ཉིད་དོ། །མི་མཐུན་པས་མ་ཟིན་ཅིང་མཐུན་པ་དང་ཕྲད་ན་འབྲས་བུ་བྱེད་པ་ཉིད་ནུས་པ་ཡོད་པའི་རང་བཞིན་རྒྱུ་མ་ཡིན་ནམ།

དེས་ན་དམ་བཅས་པ་ཉིད་གཏན་ཚིགས་ཡིན་ནོ་ཞེ་ན། མ་ཡིན་ཏེ་སྔར་མཐོང་བའི་ནུས་པའི་རང་བཞིན་ཅན་ནི་རྒྱུའི་དོན་ཡིན་ལ། དེ་གྲུབ་ཀྱང་མ་གྲུབ་པ་མཐའ་གཞན་བཀག་ན་གདོན་མི་ཟ་བར་འབྲས་བུའི་བྱེད་པ་ཉིད་ནི་བསྒྲུབ་བྱའི་དོན་ཡིན་པའི་ཕྱིར་རོ། །གལ་ཏེ་ཚོགས་པའི་རང་བཞིན་དུ་མ་ངེས་པར་རྒྱུར་རེས་འགའ་མཐོང་བ་ཙམ་རྟགས་སུ་བཀོད་ནས། གདོན་མི་ཟ་བར་འབྲས་བུ་བྱེད་པ་ཉིད་སྒྲུབ་ན་ནི་ལྷག་མ་དང་ལྡན་པ་ཡིན་ཏེ། དཔེར་ན་ལུས་དང་དབང་པོ་ ༼༤༩༥༽ ལ་སོགས་པ་དང་ལྡན་པ་ཞེས་བྱ་བ་འདོད་ཆགས་ཀྱི་རྒྱུ་ཚོགས་པར་མ་གྲུབ་པ་རྟགས་སུ་བཟུང་ནས། འདོད་ཆགས་དཔོག་པ་ལྟ་བུའོ། །ཁོངས་སུ་བསྡུ་བ་གཉིས་པ། གཟུགས་ལས་རོ་རྟོགས་པས་འབྲས་བུར་བསྡུ་བ་ནི། 1$0000300འོ་ན་1$0000270ཞེས་བྱ་བའི་རྒོལ་བ་བཀོད་པ་སྔོན་དུ་བཏང་བས་སྟོན་ཏོ། །འདི་ལ་རྣམ་པ་བཞི་ལས་རྒྱུའི་ཆོས་རྗེས་སུ་དཔོག་པས་གྲུབ་པར་སྟོན་པ་ནི། 1$0000300དེ་ཡང་1$0000270ནས1$0000300་གཟུགས་རྗེས་སུ་དཔོག་པར་བྱེད་པ་ཡིན་ནོའི1$0000270་བར་རོ། །ཚིགས་སུ་བཅད་པའི་དོན་ནི། རྒྱུ་རྗེས་སུ་དཔོག་པས་ངེས་པའི་ཕྱིར་ན། རྒྱུ་དཔོག་པའི་གཏན་ཚིགས་ནི་འབྲས་བུ་ཡིན་ནོ་ཞེས་བྱ་བའི་དོན་ཏོ། །འདིར་བརྒལ་བ། འབྲེལ་པ་མེད་པའི་རོ་ལས་དུས་མཉམ་པའི་གཟུགས་རྟོགས་པ་ནི་མྱོང་བས་ངེས་པས་བསྙོན་པར་བྱ་བ་མ་ཡིན་ནོ། །རྟོགས་བཞིན་པའི་གཟུགས་དང་རྟོགས་པའི་རྒྱུའི་རྟགས་ལ། དེའི་བདག་ཉིད་དང་དེ་ལས་བྱུང་བའི་འབྲེལ་པ་ཡང་མི་འཐད་པས་ན། འབྲེལ་པ་མེད་པའི་གཏན་ཚིགས་བཞི་པ་ཇི་ལྟར་སྤང་ཞེ་ན། ཁ་ཅིག་ན་རེ། རྗེས་སུ་དཔག་པས་དངོས་སུ་ངེས་པའི་དོན་དེ་ཁོ་ན་རྟགས་ཀྱི་བསྒྲུབ་བྱ་ཡིན་པས། དེ་དང་རྟགས་འབྲེལ་པ་མེད་ན་རྟགས་གསུམ་པར་འགྱུར་ཡང༌། འདིར་ནི་དུས་མཉམ་པའི་གཟུགས་དངོས་སུ་ངེས་པ་མ་ཡིན་ཏེ། རོ་ལ་སོགས་པ་སྔ་མ་རྒྱུ་དངོས་སུ་ངེས་པའི་ཤུགས་ཀྱིས་རྟོགས་པ་ཡིན་ནོ། །ཤུགས་ཀྱིས་རྟོགས་པའི་དོན་ལ་ལྟོས་ནས་ནི་འབྲས་བུ་ལ་སོགས་པའི་གཏན་ཚིགས་འཇོག་པ་མ་ཡིན་ཏེ།

དུ་བ་ལས་མེ་མེད་དགག་པ་དོན་གྱིས་རྟོགས་པ་ན། དེ་ལས་ལྟོས་ཏེ་དུ་བ་འགལ་བ་དམིགས་པར་མི་འཇོག་པ་དེ་བཞིན་ནོ། །དེས་ན་དངོས་སུ་རྒྱུའི་ཆོས་རྟོགས་པས་ཤུགས་ཀྱིས་གྲུབ་པ་ནི། དངོས་ཀྱི་རྟོགས་ ༼༤༩༦༽ པའི་ཡུལ་ལ་ལྟོས་ཏེ་འབྲས་བུའི་རྟགས་ཀྱིས་གྲུབ་པས། འབྲས་བུར་འདུའོ་ཞེས་ཟེར་རོ། །དེ་ནི་མ་ཡིན་ཏེ། དེ་ལྟ་ན་འབྲས་བུའི་རྟགས་སུ་ཡང་འདི་མི་འཐད་དེ། རྒྱུ་དངོས་སུ་རྟོགས་པར་མི་བྱེད་པའི་ཕྱིར་རོ། །རྒྱུ་དེ་ནི་རང་བཞིན་ངེས་པའི་ཤུགས་ཀྱིས་ངེས་པ་ཡིན་ཏེ། རོ་འདི་ནི་དུས་མཉམ་པའི་གཟུགས་སྐྱེད་པའི་ལྷན་ཅིག་བྱེད་པའི་རོ་སྔ་མ་ལས་བྱུང་བ་མ་ཡིན་ཏེ། མན་དུ་ལུང་ཀའི་རོ་ཡིན་པའི་ཕྱིར་སྔོན་མཐོང་བ་བཞིན་ནོ་ཞེས་དཔོག་པའི་ཕྱིར་རོ། །འོན་ཏེ་རེག་པ་འདི་ནི། གཟུགས་འདི་འདྲ་བ་སྐྱེད་པའི་ལྷན་ཅིག་བྱེད་པར་གྱུར་པའི་རོ་སྔ་མ་དང་ལྡན་པ་ཡིན་ཏེ། རོ་འདི་འདྲ་བ་དང་ལྡན་པའི་ཕྱིར། སྔོན་མཐོང་བའི་མན་དུ་ལུང་ཀའི་འབྲས་བུ་བཞིན་ནོ་ཞེས་དཔོག་པ་ན། རྒྱུ་དངོས་སུ་རྟོགས་པས་འབྲས་བུའི་རྟགས་སུ་འདུ་ན། འོ་ན་རེག་པ་འདི་འདྲ་བ་དང་ལྡན་པ་ཡིན་ཏེ། རོ་འདི་འདྲ་བ་དང་ལྡན་པའི་ཕྱིར། སྔོན་མཐོང་བ་བཞིན་ནོ་ཞེས་དཔོག་པ་ན། དུས་མཚུངས་པའི་གཟུགས་དངོས་སུ་རྟོགས་པས། དེ་ལ་ལྟོས་ཏེ་འབྲེལ་པ་མེད་པའི་རྟགས་གཞན་དུ་ཇི་ལྟར་མ་ཐལ། འདི་ནི་མི་འཁྲུལ་པ་ཡང་ཡིན་ཏེ། གཟུགས་དང་རོ་ཚོགས་པ་གཅིག་ལ་རག་ལས་པས་རྒྱུ་འབྲས་ཀྱི་འབྲེལ་པའི་དབང་གིས་ཞུགས་པའི་ཕྱིར་རོ། །རྒྱུའི་ཆོས་རྗེས་སུ་དཔོག་པས་དངོས་སུ་ངེས་པ་ལ་ཡང་མི་འཁྲུལ་པའི་རྒྱུ་ལྷག་པ་ནི་འགའ་ཡང་མེད་དོ། །དུ་བ་ལས་མེ་མེད་པ་རྟོགས་པ་ཡང་དཔེར་མི་རུང་སྟེ། དེར་ནི་དོན་གྱིས་རྟོགས་ཀྱིས་རྟོགས་པས་ཡུལ་བྱས་པ་ནི་མ་ཡིན་ནོ། །དུས་མཉམ་པའི་གཟུགས་ནི་རྟོགས་པས་དངོས་སུ་ངེས་མོད་ཀྱི། གཙོ་བོ་གཞན་གྱི་ཞར་ལ་རྟོགས་པས་ ༼༤༩༧༽ ཤུགས་ཀྱིས་རྟོགས་པ་ཞེས་བྱའོ། །འདིར་ནི་དོན་འདི་ཡིན་ཏེ།

དུས་མཚུངས་པའི་གཟུགས་དངོས་སུ་གཙོ་བོར་རྟོགས་སམ། ཤུགས་ལ་རྟོགས་ཀྱང་སླ་སྟེ། རྗེས་སུ་དཔག་པ་འདི་ནི་འབྲས་བུའི་རྟགས་ལས་བྱུང་བ་ཡིན་ཏེ། དེ་ཡང་བྱུང་བའི་འབྲེལ་པའི་དབང་གིས་ཞུགས་པ་དང༌། རྒྱུ་རྟོགས་པའི་ཡུལ་དུ་བྱེད་པའི་ཕྱིར་རོ། 1$0000300།རྒྱུ་ཆོས་རྗེས་སུ་དཔག་པ་སྟེ་1$0000270ཞེས་བྱ་བ་ཡང༌། གཏན་ཚིགས་དེ་འབྲེལ་པ་གང་གིས་མི་འཁྲུལ་པར་གནས་པའི་འབྲེལ་པ་ནི་དེ་ལས་བྱུང་བ་ཡིན་ལ། རྟོགས་པར་བྱ་བ་ཡང་འབྲེལ་དེ་ཉིད་ཀྱི་ཡུལ་རྒྱུ་ཡིན་ནོ། །དེས་ན་འདི་འབྲས་བུའི་གཏན་ཚིགས་སུ་འདུའོ་ཞེས་བྱ་བའོ། །དེ་ལས་བྱུང་བའི་འབྲེལ་པས་ཞུགས་ཀྱང་རྒྱུ་ཚད་མའི་ཡུལ་དུ་རྟོགས་པ་མེད་ན་འབྲས་བུའི་རྟགས་མ་ཡིན་ཏེ། ཡོད་པ་ལས་སྐད་ཅིག་མར་དཔོག་པ་ལྟ་བུའོ། །འདི་ནི་ཡོད་པའི་རྒྱུ་ཉིད་ཙམ་འཇིག་པའི་རྒྱུ་ཡིན་པར་ངེས་པ་ལས་ཞུགས་པ་ཡིན་ནོ། །དེ་བཞིན་དུ་རྣམ་པར་ཤེས་པ་ལས་དབང་པོ་དཔོག་པ་དང༌། དུ་བ་ལས་མེ་དཔོག་པ་ལ་སོགས་པ་ཡང་དངོས་སུ་རྣམ་པར་ཤེས་པ་དང༌། རི་ལ་སོགས་པའི་རང་བཞིན་གཙོ་བོར་རྟོགས་ཀྱང༌། རྒྱུ་རྟོགས་པར་བྱེད་པ་དང༌། དེ་ལས་བྱུང་བའི་འབྲེལ་པས་ཞུགས་པས་ན་འབྲས་བུའི་རྟགས་ཁོ་ནའོ། །དེས་ན་ཤུགས་ཀྱིས་སམ། གཙོ་བོར་རྟོགས་ཀྱང་སླ་སྟེ། དེ་ལས་ལྟོས་ནས་གཏན་ཚིགས་གསུམ་དུ་གཞག་གོ །གལ་ཏེ་གཟུགས་དང་རོ་རྟག་ཏུ་ལྷན་ཅིག་ངེས་པར་གྲུབ་ན་གཟུགས་ཀྱི་ཉེ་བར་ལེན་པ་དང་ལྷན་ཅིག་ཡོད་པའི་རོ་ཉིད་རྟགས་སུ་འདོད་པའི་རོའི་རྒྱུ་ཡིན་པས་འབྲེལ་པ་འགྲུབ་ལ། དེ་ལྟ་བུའི་རྒྱུ་འབྲས་གྲུབ་ན་ཡང་རོ་དང་གཟུགས་ལྷན་ཅིག་ངེས་པ་འགྲུབ་པའི་ཕྱིར། ཕན་ཚུན་བརྟེན་ 

༼༤༩༨༽ པར་འགྱུར་རོ་ཞེ་ན། 1$0000300འདི་ལྟར་རང་གི་རྒྱུ་1$0000270ཞེས་བྱ་བ་ལ་སོགས་པ་སྨྲོས་སོ། །འདིས་ནི་རྟག་ཏུ་ལྷན་ཅིག་ངེས་པར་གྲུབ་པ་ལ་མ་ལྟོས་པར་ལན་ཅིག་ཞུགས་པའི་ཚད་མས་ངེས་པའི་ཡུལ་བརྗོད་དེ། གཟུགས་ཀྱི་རྒྱུ་དང་ལྷན་ཅིག་པའི་རོ་ཉིད། རོའི་ལྡོག་བྱེད་མཐོང་བས་འབྲེལ་པ་གྲུབ་ལ། དེ་ལས་ཀྱང་ལྷན་ཅིག་ངེས་པ་གྲུབ་པའི་ཕྱིར་རོ། །དུས་ཀྱི་ཁྱད་པར་འཆད་པ་ནི་1$0000300དེ་ལ་ཡང་1$0000270ཞེས་བྱ་བ་ལ་སོགས་པའོ། །གཞན་ཡང་དེས་གྲུབ་པ་འཆད་པ་ནི་1$0000300འདིས་ནི་1$0000270ཞེས་བྱ་བའོ། །རེག་པ་རྗེས་སུ་དཔོག་པ་ལ་ཁྱད་པར་བསྟན་པ་ནི་1$0000300གཟུགས་ལས་1$0000270ཞེས་བྱ་བའོ། །ཁོངས་སུ་བསྡུ་བ་གསུམ་པ། ཐ་སྙད་ངེས་པ་ལ་དོན་དཔོག་པ་འབྲས་བུར་བསྡུ་བ་སྟོན་པ་ནི། 1$0000300འོ་ན་1$0000270ཞེས་བྱ་བའོ། །འདི་ལ་སློབ་དཔོན་ཆོས་མཆོག རྣམ་པར་གཞག་འཇོག་གི་རྒྱུ་འབྲས་ལ་ལྟོས་ཏེ་འབྲས་བུའི་རྟགས་སུ་འཆད་པ་ནི་མ་འབྲེལ་ཏེ། དེའི་བདག་ཉིད་ཀྱི་འབྲེལ་པ་ཉིད་ལས་མ་འདས་པའི་ཕྱིར་དང༌། མཚན་ཉིད་པའི་གཏན་ཚིགས་མཐའ་དག་རྒྱུའི་གཏན་ཚིགས་སུ་ཐལ་བའི་ཕྱིར་རོ། །འོ་ན་འདི་ཇི་ལྟར་ཞེ་ན། ཐག་རིང་པོ་ནས་གོང་བུ་མཐོང་ཞིང༌། གཟུགས་ཀྱི་ཁྱད་པར་མ་རྟོགས་པ་ན། དེ་དང་ཉེ་བ་ནས་འོངས་པའི་མི་མང་པོ་རྣམས། མཐུན་པར་འདི་ནི་བ་ལང་ཡིན་ནོ་ཞེས་རྣམ་པར་འཇོག་པའི་ཐ་སྙད་མཐོང་བ་ལས། དོན་དེ་རྭ་ཅན་ལ་སོགས་པར་རྗེས་སུ་དཔོག་པ། དེ་འདྲ་བའི་དོན་གྱི་འབྲས་བུ་བསྟན་པའི་སྒོ་ནས་རྟགས་གསུམ་སྡུད་པ་ཡིན་ནོ། །ཚིག་གི་དོན་ཀྱང༌། 1$0000300ཚོགས་པ་རྣམ་པར་གཞག་པ་1$0000270ཞེས་བྱ་བ། བ་ལང་ངོ་ཞེས་སྤྱིའི་ཐ་སྙད་དེ། འདིས་དོན་རྣམ་པར་གཞག་པའི་ཕྱིར་རོ། །རྣམ་གཞག་དེའི་རྒྱུ་ནི་ ༼༤༩༩༽ 1$0000300ཚོགས་པ་ཅན1$0000270་ཞེས་བྱ་བ་སྤྱི་དང་ལྡན་པ། རྭ་དང་ནོག་པ་ལ་སོགས་པ་ཡིན་ནོ། །དེས་ན་1$0000300བ་ལང་ཉིད་ལས་1$0000270ཡིན་ཏེ།

བ་ལང་ངོ་ཞེས་བྱ་བའི་ཐ་སྙད་ལས་རྭ་ཅན་ཡིན་ནོ། །ཁོངས་སུ་བསྡུ་བ་བཞི་པ། ཆུ་བརྟན་པ་ལས་གཞི་རྗེས་སུ་དཔོག་པ་འབྲས་བུར་བསྡུ་བ་ནི། 1$0000300ཆུའི་བདག་ཉིད་དེ་འདྲ་བ་1$0000270ཞེས་བྱ་བའོ། །འདི་ལ་གསུམ་ལས། རང་བཞིན་ཁྱད་པར་སྐྱེད་པས་གནས་པར་སྟོན་པ་ནི། 1$0000300ཕན་པ་དོན་གཞན་ཡིན་པ་ལ་ཡང་བཤད་ཟིན་ཏོ་1$0000270ཞེས་བྱ་བ་ཡན་ཆད་དོ། །ལྡན་པས་གནས་པ་དགག་པ་ནི། 1$0000300བརྒྱུད་པར་རྟོག་པ་དོན་མེད་པའི་ཕྱིར་རོ། 1$0000270།ཞེས་བྱ་བ་ཡན་ཆད་དོ། །སྐྱེ་བའི་རྒྱུ་ལས་གཞན་གནས་པའི་རྒྱུས་གནས་པ་དགག་པ་ནི།1$0000300 གནས་པར་བྱེད་པའི་ཕྱིར་1$0000270ཞེས་བྱ་བ་ལ་སོགས་པའོ། 1$0000300།གེགས་ཞེས་བྱ་བ་འདི་ཅི་ཞིག་1$0000270ཞེས་བྱ་བའི་དོན་ནི། དངོས་པོ་གཞན་ནམ། གནས་པ་པོ་དེ་ཉིད་དམ། འོན་ཏེ་ལྟུང་བ་མེད་པ་ཙམ་ཡིན་ཞེས་བྱ་བའི་དོན་ཏོ། །རེ་ཤིག་རྣམ་པར་རྟོག་པ་དང་པོ་ནི་མི་འཐད་དོ་ཞེས་སྟོན་པ་ནི། 1$0000300གནས་པར་བྱེད་པ་པོས་དེའི་ལྟུང་བའི་གེགས་བྱས་པ་གང་ཡིན་པ་དེ་ནི་དོན་གཞན་མ་ཡིན་པ་ཉིད་དོ་1$0000270ཞེས་བྱ་བའོ། །དེ་ལ་གནོད་པ་སྟོན་པ་ནི། 1$0000300དོན་གཞན་ཉིད་ཡིན་ན་ནི1$0000270་ཞེས་བྱ་བའོ། །གལ་ཏེ་གེགས་གཞན་ཡིན་ཡང༌། དེས་གནས་པ་པོ་མི་ལྟུང་བར་བྱེད་པས་སྐྱོན་འདི་མེད་དོ་སྙམ་ན། 1$0000300གེགས་ཀྱིས་མི་ལྟུང་བ་ཡང་1$0000270ཞེས་བྱ་བའོ། །དེ་ལ་ཡང་སྔར་གྱི་1$0000300བརྒལ་ཞིང་བརྟག་པ་མཚུངས་སོ་1$0000270ཞེས་སྟོན་པ་ན། སྔར་གྱི་བརྒལ་ཞིང་བརྟག་པ་ཉིད་རྗེས་སུ་བརྗོད་པ་ནི། 1$0000300དེས་གེགས་ཞེས་པ་1$0000270ནས་1$0000300ཅི་སྟེ་མི་ལྟུང་1$0000270ཞེས་བྱ་བའོ། །རྣམ་པར་ ༼༥༠༠༽ རྟོག་པ་གཉིས་པ་འགོག་པ་ནི་1$0000300གཞན་དག་1$0000270ཅེས་བྱ་བའོ། །རྣམ་པར་རྟོག་པ་གསུམ་པ་འགོག་པ་ནི་1$0000300དེའི་ཕྱིར་1$0000270ཞེས་བྱ་བ་སྟེ། རྣམ་པར་རྟོག་པ་སྔ་མ་གཉིས་མི་འཐད་པ་དེའི་ཕྱིར་གསུམ་པ་ཁས་ལེན་ན།

དེ་ལ་གནོད་པ་འདི་ཡོད་དོ་ཞེས་བྱ་བའི་དོན་ཏོ། །ཁོངས་སུ་བསྡུ་བ་ལྔ་པ། ཆུ་སྐྱར་ལས་ཆུ་དཔོག་པ་འབྲས་བུར་བསྡུ་བ་ནི་1$0000300ཆུ་སྐྱར་ཡང་1$0000270ཞེས་བྱ་བའོ། །འདི་ལ་ས་གཞི་ཆོས་ཅན་དུ་བྱེད་དམ། ཆུ་སྐྱར་གྱི་ལུས་ཉིད་ཆོས་ཅན་དུ་བྱས་ཀྱང་སླ་སྟེ་འབྲས་བུའི་གཏན་ཚིགས་སུ་འདུ་བར་ཁྱད་མེད་དོ། །དེ་ལྟར་སྒྲུབ་པ་བཤད་དེ། ཕྱོགས་ཆོས་ཀྱི་དབྱེ་བས་བསྒྲུབ་པའི་ཡུལ་ཡང་བཤད་ནས། ད་ནི་སྒྲུབ་པ་ལྟར་སྣང་བ་འཆད་དོ། །འདི་ལ་གཉིས་ཏེ། ལྟར་སྣང་བའི་སྤྱིའི་མཚན་ཉིད་དང༌། བྱེ་བྲག་གི་མཚན་ཉིད་དོ། །དང་པོ་ནི་1$0000300ཤེས་བྱེད་ཡན་ལག་1$0000270ཅེས་བྱ་བའི་ཚིགས་སུ་བཅད་པ་གཅིག་འབྲེལ་བཅས་སོ། །གཉིས་པ་ལ་བསྟན་པ་དང་བཤད་པའོ། །དེ་ཡང་དང་པོ་ནི་མདོ་ཚིགས་སུ་བཅད་པ་གཅིག་ཡིན་ལ། བཤད་པ་ནི་འགྲེལ་པའོ། །འདི་ལ་གསུམ་སྟེ། ཚུལ་རེ་རེ་སྐྱོན་དང༌། གཉིས་གཉིས་ཀྱི་སྐྱོན་དང༌། འགལ་བ་མི་འཁྲུལ་པ་ཅན་སྒྲུབ་པའི་སྐྱོན་དུ་སྲིད་པ་དགག་པའོ། །རེ་རེའི་སྐྱོན་ཡང་གཉིས་ཏེ། ཕྱོགས་ཆོས་ཀྱི་སྐྱོན་དང༌། ལྡོག་པའི་སྐྱོན་ནོ། །དང་པོ་ལ་ལྔ་སྟེ། དམ་བཅའ་བ་ལས་གཞན་པའི་གཉི་ག་ལ་མ་གྲུབ་པ་དང༌། གང་རུང་ལ་མ་གྲུབ་པ་དང༌། དམ་བཅའི་དོན་དུ་འདུས་པའི་མ་གྲུབ་པ་དང༌། ཐེ་ཚོམ་ཟ་བའི་མ་གྲུབ་པ་དང༌། གཞི་མ་གྲུབ་པའོ། །དང་པོ་ནི1$0000300་མིག་གི་བཟུང་བ་ཡིན་པའི་ཕྱིར་1$0000270ཞེས་ ༼༥༠༡༽ པའོ། །དམ་བཅའ་བའི་དོན་ལས་གཞན་པའི་གང་རུང་ལ་མ་གྲུབ་པ་ལ་ལྔ་སྟེ། འཆི་བ་མ་གྲུབ་པ་དང༌། མི་རྟག་པ་དང་དབྱིབས་དེ་དང་འདྲ་བ་དང༌། མི་རྟག་པ་མ་གྲུབ་པར་སྒྲུབ་པ་དང༌། ལུང་ལ་རྟེན་པའི་མ་གྲུབ་པ་མ་སྨྲོས་པའི་རྒྱུའོ། །འཆི་བ་མ་གྲུབ་པ་ནི། 1$0000300ཤིང་རྣམས་ནི1$0000270་ཞེས་བྱ་བའོ། 1$0000300།སྒྲ་ནི་འདོད་པས་འཇུག་པ་ཡིན་པས་དེའི་དབང་གིས་དངོས་པོ་རྣམ་པར་གནས་པ་མ་ཡིན་ཏེ་1$0000270ཞེས་བྱ་བ་ནི། འཆི་བའི་སྒྲས་འཆི་བའི་དོན་མི་གནས་པའོ། །འཆི་བའི་དོན་མེད་ན་འཆི་བའི་སྒྲ་འཇུག་པའི་རྒྱུ་ཅི་ཡིན་ཞེ་ན།

1$0000300དེའི་ཕྱིར་འདི་སྐམ་པ་ལ་1$0000270ཞེས་བྱའོ། །འོ་ན་སྐམ་པ་ཉིད་རྟགས་ཡིན་ནོ་སྙམ་ན། 1$0000300།སྲོག་ཆགས་ཀྱི1$0000270་ཞེས་བྱ་བའོ། །འོ་ན་འཆི་བའི་སྒྲ་ཉིད་རྟགས་ཡིན་ནོ་སྙམ་ན། 1$0000300དངོས་པོ་ལ་ལྟོས་པ་མེད་པ་1$0000270ཞེས་བྱ་བའོ། །མི་རྟག་པ་དང་དབྱིབས་དེ་དང་འདྲ་བར་སྟོན་པ་ནི། 1$0000300འདིས་ནི་1$0000270ཞེས་བྱ་བའོ། །མི་རྟག་པ་མ་གྲུབ་པར་སྒྲུབ་པ་ལ་གཉིས་ཏེ། མི་རྟག་པ་མ་གྲུབ་པར་ཕན་ཚུན་མ་གྲུབ་པ་དང༌། གཉི་ག་མ་ཁྱབ་པའི་སྤྱི་མེད་པའོ། །དང་པོ་ནི1$0000300་ཉམས་པ་མེད་པའི་1$0000270ཞེས་བྱ་བའོ། 1$0000300།གལ་ཏེ་ཁྱད་པར་བརྗོད་པར་འདོད་པ་མེད་པའི་1$0000270ཞེས་བྱ་བའི་དོན་ནི། གཞན་གྱིས་བསྐལ་པ་ལ་སྤྱིར་བསམས་པ་ཡིན་ལ། དེ་ཡང་ཁྱད་པར་ཉིད་ཡིན་པས་ཁྱད་པར་ཕན་ཚུན་མ་གྲུབ་བོ་ཞེས་སྟོན་པའོ། །གཉི་ག་ལ་ཁྱབ་པའི་སྤྱི་མེད་པ་ལ་ལྔ་ལས། དང་པོ་མི་མཐོང་བ་ཙམ་རྟགས་ཀྱི་དོན་དུ་རང་མི་འདོད་པར་སྟོན་པ་ནི། 1$0000300གལ་ཏེ་ཞིག་པ་དང་1$0000270ཞེས་བྱ་བའོ། །མཐོང་བ་མི་མཐོང་བ་རང་འདོད་ ༼༥༠༢༽ པའི་ཁྱད་པར་ལ་གནོད་པ་སྟོན་པ་ནི། 1$0000300སྔར་ཆོས་གཞན་ཡིན་པ་1$0000270ཞེས་བྱ་བའོ། །གནས་སྐབས་ལྡོག་པ་རང་འདོད་པའི་ཁྱད་པར་ལ་གནོད་པར་སྟོན་པ་ནི་1$0000300འདིས་ནི1$0000270་ཞེས་བྱ་བའོ། །འདི་ལ་ཡང་གསུམ་ལས། 1$0000300དེའི་མཚན་ཉིད་མེད་པའི་ཕྱིར་རོ་1$0000270ཡན་ཆད་ཀྱིས་ནི། གནས་སྐབས་ཅན་ཞིག་པར་སྟོན་ཏོ། 1$0000300།གདོན་མི་ཟའོ1$0000270་ཡན་ཆད་ཀྱིས་ནི་གནས་སྐབས་ཅན་ཐ་དད་དུ་གྲུབ་པ་བསྟན་ཏོ། 1$0000300།རང་བཞིན་འགའ་ཞིག་1$0000270ཅེས་བྱ་བ་ལ་སོགས་པས་ནི་གནས་སྐབས་ཅན་གཅིག་ཏུ་མི་འགྲུབ་པར་བསྟན་ཏོ། །འདི་ལ་ཡང་གསུམ་ལས། རང་བཞིན་རྗེས་སུ་འགྲོ་བ་འཁྲུལ་པར་སྟོན་པ་ནི། 1$0000300མཚུངས་པ་མ་ཡིན་ནམ་1$0000270ཞེས་བྱ་བ་ཡན་ཆད་དོ། །རིམ་གྱིས་གསལ་བར་འཁྲུལ་པར་སྟོན་པ་ནི།

1$0000300ཐ་དད་ན་རིམ་གྱིས་མངོན་པར་གསལ་བ་1$0000270ཞེས་བྱ་བ་ལ་སོགས་པའོ། 1$0000300།དེ་ཅི་ད་ནི་རིམ་པ་ཡིན་པར་མངོན་པར་གསལ་བས་བུམ་པ་དང་ཞོ་ལ་སོགས་པ་དུ་མ་ཡིན་ནམ་1$0000270ཞེས་བྱ་བ་ནི། ཕ་རོལ་པོས་གནས་སྐབས་ཐ་དད་པ་གང་ཞིག་རང་བཞིན་གཅིག་ཏུ་སྒྲུབ་བྱེད་མེད་པ་དེ་ནི་ཐ་དད་པའི་མཚན་ཉིད་ཡིན་ལ། གཅིག་ཏུ་སྒྲུབ་བྱེད་ཡོད་པ་དེ་ནི་གཅིག་པའི་མཚན་ཉིད་ཡིན་ཏེ། དཔེར་ན་བདེ་བ་ལ་སོགས་པ་དང་སྐྱེས་བུ་རྣམས་བཞིན་ནམ་བུམ་པ་ལ་སོགས་པ་བཞིན་ནོ་ཞེས་ཁས་བླངས་སོ། །དེས་ན་བུམ་པ་དང་ཞོ་ལ་སོགས་པ་ལ་ཡང་གཅིག་ཏུ་སྒྲུབ་བྱེད་མེད་པས་དུ་མའི་མཚན་ཉིད་ཡོད་དོ། །དེས་ན་དུ་མར་ཐལ་ལོ་ཞེས་བྱ་བ་ཡིན་ནོ། །འབྲས་བུ་ཉིད་འཁྲུལ་པར་སྟོན་པ་ནི། 1$0000300འབྲས་བུ་ཉིད་ཀྱི་ཕྱིར་1$0000270ཞེས་བྱ་བའོ། །སྤྱི་མེད་པ་ཉིད་འཇུག་སྡུད་པ་ནི། 1$0000300ཅི་ལྟར་འབྲེལ་པའི་ཁྱད་པར་སྤངས་ཀྱང་1$0000270ཞེས་བྱ་བའོ། །ཤིང་དང་སྐྱེས་བུའི་སྤྱི་ཡང་དེ་དང་འདྲ་ ༼༥༠༣༽ བར་སྟོན་པ་ནི། 1$0000300ཤིང་དང་1$0000270ཞེས་བྱ་བའོ། །དབྱིབས་མ་གྲུབ་པར་སྒྲུབ་པ་ལ་ཡང་རྣམ་པ་ལྔ་ལས་དང་པོ། དེ་འདྲ་བའི་དོན་མ་སྒྲུབ་པར་སྟོན་པ་ནི། 1$0000300དེ་བཞིན་དུ་1$0000270ཞེས་བྱ་བ་ལ་སོགས་པའི་ཚིག་ལྷུག་པ་དང༌། དེ་ཉིད་ཀྱི་དོན་སྡུད་པའི་ཚིགས་སུ་བཅད་པ་སྟེ། དེ་ནི་1$0000300རིགས་པ་ཉིད་ཡིན་ནོ་1$0000270ཞེས་བྱ་བའི་བར་རོ། །གཉིས་པ་གཞན་འདྲ་བའི་དོན་འཁྲུལ་པ་ནི། 1$0000300དངོས་ཐ་དད་ལས་1$0000270ཞེས་བྱ་བའི་ཚིགས་སུ་བཅད་པ་གཉིས་སོ། །ཐུན་མོང་གི་དོན་མེད་པ་ནི།1$0000300 བསྒྲུབ་བྱ་རྗེས་འགྲོ་ཕྱིར་1$0000270ཞེས་བྱ་བའི་ཚིགས་སུ་བཅད་པའོ། །ཐུན་མོང་གི་སྒྲ་ལ་ནུས་པ་མེད་པ་ནི། རིགས་གཞན་ལ་ནི་ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་ཏེ། གཅིག་གིས་ནུས་པ་མེད་པའི་དཔེ་བསྟན་ལ། གཉིས་པས་ནི་ནུས་པ་མེད་པའི་རྒྱུ་བསྟན་ཏོ། །ལྔ་པ་དོན་གྱི་ནུས་པ་སྒྲུབ་པ་ནི་1$0000300དངོས་པོའི་རང་བཞིན་མ་གྲུབ་ན་1$0000270ཞེས་བྱ་བའི་ཚིགས་སུ་བཅད་པ་གཉིས་ཏེ།

གཅིག་གིས་ནི་སྒྲས་བཞག་པའི་ཁྱད་པར་འགྲུབ་པ་ལ་མི་ལྟོས་པར་བསྟན་ལ། གཉིས་པས་ནི་སྒྲ་ཉིད་གྲུབ་པ་ལ་མི་ལྟོས་པར་བསྟན་ཏོ། །ལུང་ལ་རྟེན་པའི་གང་རུང་ལ་མ་གྲུབ་པ་མ་སྨྲོས་པའི་རྒྱུ་སྟོན་པ་ནི། 1$0000300དཔེར་ན་མངོན་པར་གསལ་བར་སྨྲ་བ་ལ་1$0000270ཞེས་བྱ་བ་ལ་སོགས་པའོ། །འདི་ལ་ཡང་དྲུག་ལས། 1$0000300མི་འཐད་པའི་ཕྱིར་དང་1$0000270ཞེས་བྱ་བ་ཡན་ཆད་ཀྱིས་ནི། ཚད་མས་གྲུབ་པ་ལུང་གིས་བཟློག་པར་མི་ནུས་པར་བསྟན་ཏོ། 1$0000300།སྐབས་མ་ཡིན་པའི་ཕྱིར་རོ་1$0000270ཡན་ཆད་ཀྱིས་ནི། ཚད་མི་ཡུལ་ལ་ལུང་མི་འཇུག་པར་བསྟན་ཏོ། 1$0000300།ཅི་ཞིག་བྱ་1$0000270ཞེས་བྱ་བ་ཡན་ཆད་ཀྱིས་ནི། ཚད་མས་གྲུབ་པ་ལ་ལུང་མི་དགོས་པར་བསྟན་ཏོ། 1$0000300།མ་གྲུབ་པར་འགྱུར་རོ། 1$0000270། ༼༥༠༤༽ ཡན་ཆད་ཀྱིས་ནི། ལུང་ལ་ལྟོས་པའི་ཡུལ་གྱི་ཁྱད་པར་བསྟན་ཏོ། 1$0000300།མ་སྨྲས་སོ་1$0000270ཡན་ཆད་ཀྱིས་ནི། ཡུལ་གཞན་དུ་གང་རུང་ལ་མ་གྲུབ་པའི་རྒྱུ་བསྟན་ཏོ། 1$0000300།བཤད་དོ་1$0000270ཡན་ཆད་ཀྱིས་ནི། ལུང་ལ་ལྟོས་ནས་དཔེར་བརྗོད་པའི་བསམ་པ་བསྟན་ཏོ། །དེ་ལྟར་ལྔས་དམ་བཅས་པའི་དོན་ལས་གཞན་པའི་གང་རུང་ལ་མ་གྲུབ་པ་བསྟན་ནས། ད་ནི་དམ་བཅའ་བའི་དོན་དུ་འདུས་པའི་མ་གྲུབ་པ་སྟོན་ཏོ། །འདི་ལ་རྣམ་པ་ལྔ་སྟེ། བསྒྲུབ་བྱའི་ཆོས་ཅན་དང༌། ཆོས་དང༌། མི་མཐུན་པའི་ཕྱོགས་ལས་གཞན་པའི་དོན་དང༌། མེད་པ་གཞན་མ་ཡིན་པའི་དོན་མ་གྲུབ་དང༌། རྩོལ་བྱུང་དམ་བཅའ་བའི་དོན་མ་ཡིན་པར་བསྟན་པའོ། །བསྒྲུབ་བྱའི་ཆོས་ཅན་མ་གྲུབ་པ་ལ་ཡང་ལྔ་ལས། སྒྲུབ་བྱེད་ཀྱི་ངོ་བོ་མ་གྲུབ་པར་སྟོན་པ་ནི། 1$0000300གང་ཡང་དཔེར་ན་1$0000270ཞེས་བྱ་བ་ལ་སོགས་པའོ། 1$0000300།ཐ་དད་པ་ཡིན་པའི་ཕྱིར་རོ། 1$0000270།ཞེས་བྱ་བ་ནི། ཆོས་ཅན་ལས་ཐ་དད་པ་ཁོ་ན་སྒྲུབ་བྱེད་ཀྱི་ངོ་བོ་ཡིན་པའོ། །འོ་ན་སྒྲ་ཉིད་རྟགས་སུ་བྱས་པ་ལ་ཡང་ཐ་དད་པ་ཡོད་དོ་སྙམ་ན།

1$0000300བསྒྲུབ་པར་བྱ་བའི་ཆོས་ཅན་རང་ཉིད་1$0000270ཅེས་བྱ་བ་སྟེ། ཐ་དད་པ་མ་གྲུབ་པས་སྒྲུབ་བྱེད་ཉིད་དུ་མ་གྲུབ་པའོ། །དེ་ལྟར་གཞན་མ་གྲུབ་པས་སྒྲུབ་བྱེད་ཀྱི་ངོ་བོ་མ་གྲུབ་པར་བསྟན་ཏོ། །འོ་ན་གཞན་མ་ཡིན་པ་ཉིད་སྒྲུབ་བྱེད་ཀྱི་ངོ་བོར་འགྱུར་རོ་སྙམ་ན། 1$0000300དེ་ཉིད་1$0000270ཅེས་བྱ་བ་ལ་སོགས་པའོ། །དེ་ལྟར་མཚན་ཉིད་ཀྱི་ཡུལ་དུ་འཐད་པའམ་མི་འཐད་པ་ལ་མི་ལྟོས་པར་སྒྲུབ་བྱེད་ཀྱི་ངོ་བོ་མ་གྲུབ་པར་བསྟན་ནས། མཚན་ཉིད་ཀྱི་ཡུལ་དུ་མ་གྲུབ་པར་སྟོན་པ་ནི། 1$0000300སྒྲ་ཇི་ལྟར་མ་གྲུབ་ཅེ་ན་1$0000270ཞེས་བྱ་བ་ཉེ་བར་བཀོད་པས་སྟོན་ཏོ། 1$0000300།གཞན་ཡང་ཡོད་ ༼༥༠༥༽ པ་མ་ཡིན་ནོ་1$0000270ཡན་ཆད་ཀྱིས་ནི་ཐ་དད་པའི་རང་བཞིན་མེད་པས་མཚན་ཉིད་ཀྱི་རྟེན་དུ་མི་རུང་བར་བསྟན་ཏོ། 1$0000300།བརྗོད་ཟིན་ཏོ་1$0000270ཡན་ཆད་ཀྱིས་ནི། བསྒྲུབ་བྱ་མ་ངེས་པར་ཁྱབ་པ་མི་རྟོགས་པས་ཐ་མི་དད་པའི་རང་བཞིན་ཉིད་མཚན་ཉིད་ཀྱི་རྟེན་ཡིན་པ་བཀག་གོ །མཚན་ཉིད་ལ་མ་ལྟོས་པར་གོ་བྱེད་ཡིན་པ་སེལ་བ་ནི། 1$0000300རྟག་ཏུ་དེའི་ངོ་བོ་1$0000270ཞེས་བྱ་བ་ལ་སོགས་པའོ། །རང་གི་ཕྱོགས་ལ་མཚུངས་པར་རྒོལ་བ་སྤོང་བ་ནི། 1$0000300དངོས་པོ་ཐམས་ཅད་ལ་1$0000270ཞེས་བྱ་བ་ལ་སོགས་པའོ། །བསྒྲུབ་བྱའི་ཆོས་མ་གྲུབ་པར་སྟོན་པ་ནི། 1$0000300འདིས་ནི་ཆོས་ཀྱང་1$0000270ཞེས་བྱ་བའོ། 1$0000300།བརྗོད་དོའི་1$0000270བར་གྱིས་ནི། ངོ་བོ་མ་གྲུབ་པར་བསྟན་ཏོ། །རྗེས་སུ་འགྲོ་བ་ཞེས་བྱ་བ་ལ་སོགས་པས་ནི། མཚན་ཉིད་མི་འཐད་པར་བསྟན་ཏོ། །མི་མཐུན་པ་ལས་གཞན་པའི་དོན་མ་གྲུབ་པར་སྟོན་པ་ནི། 1$0000300འོ་ན་1$0000270ཞེས་བྱ་བ་ལ་སོགས་པའོ། །མེད་པ་གཞན་མ་ཡིན་པའི་དོན་མ་གྲུབ་པར་སྟོན་པ་ནི། 1$0000300འོ་ན་དེ་ལས་བཟློག་པ་1$0000270ཞེས་བྱ་བའོ། །འདི་ལ་ཡང་གསུམ་ལས། 1$0000300བརྗོད་པར་འགྱུར་རོ་1$0000270ཡན་ཆད་ཀྱིས་ནི།

ཁྱད་པར་རང་གི་འདོད་པ་ལ་གནོད་པར་བསྟན་ཏོ། 1$0000300།འཁྲུལ་པར་འགྱུར་རོ་1$0000270ཡན་ཆད་ཀྱིས་ནི། ཁྱད་པར་གཞན་གྱིས་ཁས་མ་བླངས་པར་བསྟན་ཏོ། 1$0000300།ཅི་སྟེ་1$0000270ནས་བརྩམས་པས་ནི་ཁྱད་པར་གྱིས་སྒྲུབ་བྱེད་ཀྱི་ངོ་བོ་དངོས་པོར་གྲུབ་པ་ལ་གནོད་པར་བསྟན་ཏོ། 1$0000300།དེའི་མངོན་པར་འདོད་པ་འགའ་ཞིག་ལས་ཐ་དད་པ་ཡིན་ན་ཞ1$0000270ེས་བྱ་བ་ནི། མེད་པར་འདོད་པ་མཐའ་དག་ལས་གྲོལ་བ་ནི་མ་ཡིན་གྱི། འོན་ཀྱང་མེད་པར་འདོད་པ་འགའ་ཞིག་ལས་གྲོལ་བ་ཡིན་ཏེ། གྲངས་ཅན་གྱིས་མེད་པར་འདོད་པ་ལས་གྲོལ་བའོ། །ཞེས་བྱ་བའི་དོན་ཏོ། །རྩོལ་བྱུང་དམ་བཅའ་བའི་དོན་མ་ ༼༥༠༦༽ ཡིན་པར་སྟོན་པ་ནི། 1$0000300རྩོལ་བ་ལས་བྱུང་བའི་སྒྲ་ནི་1$0000270ཞེས་བྱ་བའོ། །བརྗོད་ཟིན་པའི་དོན་ཉིད་བསྡུས་ཏེ་རྗོད་པ་ནི། 1$0000300ཁྱད་པར་སྤྱི་ཆོས་1$0000270ཞེས་བྱ་བའི་ཚིགས་སུ་བཅད་པ་གཅིག་གོ །འདིས་ནི་ཁྱད་པར་དུ་བྱེད་པ་རྩོལ་བ་ལས་བྱུང་བ་དང༌། ཁྱད་པར་དུ་བྱ་བ་སྒྲ་གཉིས། དངོས་པོ་ལ་ཐ་མི་དད་པ་ཉེ་བར་བཟུང་ནས། རྣམ་པར་མ་ཕྱེ་བར་བརྗོད་དོ། །དེ་ལྟ་མོད་ཀྱི་སྒྲའི་རྩོལ་བ་ལས་བྱུང་ཆོས་ཅན་དུ་བྱས་ཏེ། རྩོལ་བ་ལས་བྱུང་ཙམ་རྟགས་སུ་བཞག་ན་ནི་དམ་བཅའ་བའི་དོན་ཉིད་རྟགས་སུ་འགྱུར་བས། མ་གྲུབ་པ་ལས་མི་འདའོ། 1$0000300།ཕྱོགས་ཡན་ལག་ནའང་1$0000270ཞེས་བྱ་བའི་ཚིགས་སུ་བཅད་པ་གཅིག་གིས་ནི། སྒྲ་དང་རྩོལ་བ་ལས་བྱུང་བ་ཐ་དད་པར་རྣམ་པར་ཕྱེ་ནས་བསྟན་ཏོ། 1$0000300།ཡང་ན་1$0000270ཞེས་བྱ་བས་ནི་རྣམ་པར་ཕྱེ་བའི་ཁྱད་པར་དེ་བསྒྲུབ་བྱ་རྟོགས་པ་ན་འདོར་བར་སྟོན་ཏོ། །ཐེ་ཚོམ་ཟ་བའི་མ་གྲུབ་པ་སྟོན་པ་ནི། 1$0000300དེ་བཞིན་དུ་1$0000270ཞེས་བྱ་བའོ། །གཞི་མ་གྲུབ་པ་ནི། 1$0000300ཆོས་ཅན་1$0000270ཞེས་བྱ་བ་ལ་སོགས་པའོ། །དེ་ལྟར་ཕྱོགས་ཆོས་འབའ་ཞིག་གི་སྐྱོན་བརྗོད་ནས། ལྡོག་པ་འབའ་ཞིག་གི་སྐྱོན་སྟོན་ཏོ། །འདི་ལ་གཉིས་ཏེ།

ལྡོག་པ་མ་གྲུབ་པ་དང༌། ལྡོག་པ་ལ་ཐེ་ཚོམ་ཟ་བའོ། །དང་པོ་ནི1$0000300་གཅིག་མ་གྲུབ་པའམ་1$0000270ཞེས་བྱ་བའོ། །གཉིས་པ་ལ་གསུམ་ལས། དང་པོ་གཏན་ཚིགས་གཉིས་དཔེར་བརྗོད་པ་ནི། 1$0000300དེ་བཞིན་དུ་1$0000270ནས་1$0000300ལྟ་བུའོ་1$0000270ཞེས་བྱ་བའི་བར་རོ། །གཉིས་པ་དགག་པའི་གཏན་ཚིགས་ཐེ་ཚོམ་ཟ་བར་སྒྲུབ་པ་ལ་གསུམ་སྟེ། ལྡོག་པའི་ཁྱབ་པ་མ་གྲུབ་པ་དང༌། རྗེས་འགྲོའི་ཁྱབ་པ་མ་གྲུབ་པ་དང༌། མི་དམིགས་པའི་མཚན་ཉིད་མེད་པའོ། །དང་པོ་ཡང་གཉིས་ལས། མ་ 

༼༥༠༧༽ དམིགས་པས་དངོས་སུ་ལྡོག་པའི་ངེས་པར་སྟོན་པ་ནི། 1$0000300བཤད་ཟིན་ཏོའི་1$0000270བར་རོ། །མི་དམིགས་པའི་འགལ་བ་བསྒྲུབ་པས་ལྡོག་པ་མི་ངེས་ནི་1$0000300གལ་ཏེ་1$0000270ནས་1$0000300ཁྱབ་པ་མ་གྲུབ་བོའི་1$0000270བར་རོ། །རྗེས་སུ་འགྲོ་བའི་ཁྱབ་པ་མ་གྲུབ་པ་ལ་ཡང་གཉིས་ལས། མངོན་སུམ་གྱིས། ཁྱབ་པ་མི་འགྲུབ་པ་ནི1$0000300་སྨྲ་བ་པོ་1$0000270ནས་1$0000300དགག་པ་མ་ཡིན་ནོའི་1$0000270བར་རོ། །འཐད་པས་མི་འགྲུབ་པ་ནི་1$0000300བདག་ཉིད་ལ་1$0000270ཞེས་བྱ་བ་ནས་1$0000300ཐེ་ཚོམ་ཟ་བ་ཡིན་ནོའི་1$0000270བར་རོ། །མི་དམིགས་པའི་མཚན་ཉིད་མེད་པ་ནི་1$0000300སྔར་བཤད་པའི་1$0000270ཞེས་བྱ་བའོ། །གསུམ་པ་ནི་སྒྲུབ་པའི་གཏན་ཚིགས་ཐེ་ཚོམ་ཟ་བར་སྒྲུབ་པའོ། །འདི་ལ་ལྔ་ལས། དང་པོ་ནི་དངོས་སུ་འབྲས་བུར་མ་གྲུབ་པའོ། །དེ་ལ་ཚིགས་ཙམ་གྱི་སྤྱིའམ། འོན་ཏེ་འཁྲིག་པ་རྗོད་པ་ལ་སོགས་ཁྱད་པར་ཅན་འདོད་ཆགས་ཀྱི་འབྲས་བུ་འགྲུབ་གྲང་ན། རེ་ཤིག་དང་པོའི་འགོག་པ་ནི། 1$0000300རྗེས་སུ་དཔག་པའི་མཚན་ཉིད་ལས་1$0000270ཞེས་བྱ་བའོ། །འབྲེལ་པ་མེད་པ་ཉིད་གཞུང་འཛུགས་པ་ནི་1$0000300གཡོ་བ་དང་1$0000270ཞེས་བྱ་བའོ། །གཉིས་པ་འགོག་པ་ནི1$0000300་ཁྱད་པར་ལས་ཀྱང་1$0000270ཞེས་བྱ་བའོ། །དེ་ལྟར་དངོས་སུ་འབྲས་བུ་མ་གྲུབ་པར་བསྟན་ནས། གཉིས་པ་ཤུགས་ཀྱིས་འབྲས་བུ་མ་གྲུབ་པར་སྟོན་པ་ནི་1$0000300དགོས་པ་མེད་པའི་ཕྱིར་1$0000270ཞེས་བྱ་བ་ལ་སོགས་པའོ། །གསུམ་པ་མཐུན་པའི་ཕྱོགས་ལ་མཐོང་བ་ཙམ་མི་འཁྲུལ་པའི་སྒྲུབ་བྱེད་མ་ཡིན་པ་ནི་1$0000300སྨྲ་བ་པོ་བདག་ཉིད་ལ1$0000270་ཞེས་བྱ་བའོ། །བཞི་པ་ནི་མི་མཐུན་པའི་ཕྱོགས་ལ་མ་མཐོང་བ་ཙམ་མི་འཁྲུལ་པའི་སྒྲུབ་བྱེད་མ་ཡིན་པར་སྟོན་པ་ནི། 1$0000300འདོད་ཆགས་སྐྱེད་པར་རུང་བ་ཉིད་དང་1$0000270ཞེས་བྱ་བའོ། །ལྔ་པ་འཇུག་སྡུད་པ་ནི།

1$0000300དེ་བས་ན་མེད་པ་མི་འབྱུང་བའི་འབྲས་བུ་ཁོ་ནས་1$0000270ཞེས་བྱ་བའོ། ། ༼༥༠༨༽ དེ་ལྟར་ཚུལ་རེ་རེའི་སྐྱོན་ཀྱི་ལྟར་སྣང་བཤད་ནས། ད་ནི་གཉིས་གཉིས་ཀྱི་སྐྱོན་གྱི་ལྟར་སྣང་སྟོན་ཏོ། །འདི་ལ་ཡང་གསུམ་སྟེ། གཉི་ག་མ་གྲུབ་པ་དང༌། གཅིག་མ་གྲུབ་ཅིང་གཅིག་ལ་ཐེ་ཚོམ་ཟ་བ་དང༌། གཉི་ག་ལ་ཐེ་ཚོམ་ཟ་བའོ། །དང་པོ་ལ་གསུམ་ལས། དེ་དཔེར་བརྗོད་པ་ནི་1$0000300གཉིས་མ་གྲུབ་ན་1$0000270ཞེས་བྱ་བའོ། །གཉིས་པ་འདོད་པ་ལ་གནོད་པའི་འགལ་བ་ལོགས་སུ་མ་བཤད་པའི་རྒྱུ་ནི། 1$0000300འདོད་པ་ལ་1$0000270ཞེས་བྱ་བའོ། 1$0000300།རྣམ་པར་འབྱེད་པ་ལ་སུ་ཞིག་འགོག་1$0000270ཅེས་བྱ་བ་ནི། དགོས་པ་ཡོད་ན་རྒྱུ་མཚན་ཡོད་པ་ཁོ་ནའོ་སྙམ་དུ་བསམས་པའོ། །འོ་ན་འགལ་བ་རྣམ་པར་འབྱེད་པ་ལ་དགོས་པ་ཅི་ཡོད་སྙམ་ན། 1$0000300དོན་གྱིས་འཕངས་པའི་1$0000270ཞེས་བྱ་བའོ། 1$0000300།དེའི་བསམ་པའི་དབང་གིས་1$0000270ཞེས་བྱ་བ་ནི། དེའི་བསམ་པ་དགག་པ་ཉིད་དགོས་པ་ཡིན་པའི་དོན་ཏོ། 1$0000300།དོན་གྱིས་འཕངས་པའི་འདོད་པ་མ་བརྗོད་པ་ཕ་རོལ་པོས་འདོད་པ་ཡིན་པའི་ཕྱིར་1$0000270དེ་ལ་ལྟོས་ནས་སྐྱོན་བསམ་པར་རིགས་ཀྱང་མི་རིགས་པར་སེམས་པ་དེ་དགག་པའི་ཕྱིར་ལོགས་སུ་བརྗོད་དོ། །གསུམ་པ་འདོད་པ་ལ་གནོད་པའི་འགལ་བ་ཉིད་དུ་སྒྲུབ་པ་ནི་1$0000300གལ་ཏེ་1$0000270ཞེས་བྱ་བ་ལ་སོགས་པའོ། །གལ་ཏེ་ཞེས་བྱ་བ་ལ་སོགས་པའི་རྒོལ་བས་མིག་ལ་སོགས་པའི་ཆོས་འདུས་པ་ལ་གཞན་གྱི་དོན་བྱེད་པས་མ་ཁྱབ་པས་འགལ་བ་མ་ཡིན་པར་བརྗོད་པ་ནི་མི་འཐད་དེ། འདུས་པ་མ་ཡིན་པའི་དོན་བྱེད་པ་བཀག་པས་ཁྱབ་པ་ཙམ་གྱིས་འགལ་བར་གྲུབ་པའི་ཕྱིར་རོ་ཞེ་ན། མི་འཐད་པ་མ་ཡིན་ཏེ། འདི་ལྟར་འདུས་པ་མ་ཡིན་པའི་དོན་མི་བྱེད་པ་ནི་གཉིས་ཏེ། འབྲས་བུ་གཏན་མི་བྱེད་པ་དང༌། མི་མཐུན་པའི་འབྲས་བུ་བྱེད་པའོ། །དེ་ལ་དང་པོས་ཁྱབ་པར་བརྗོད་པར་མི་ ༼༥༠༩༽ ནུས་ཏེ།

དངོས་པོ་མཐའ་དག་ལས་འདས་པར་ཐལ་བའི་ཕྱིར་རོ། །གཉིས་པ་མི་མཐུན་པའི་འབྲས་བུ་བྱེད་པས་ཁྱབ་པ་ནི་འདུས་པ་གཞན་ལ་ཕན་འདོགས་པ་ཉིད་ཡིན་ནོ། །དེས་ན་འདི་འགལ་བ་ཡིན་ན་འདུས་པ་གཞན་ལ་ཕན་འདོགས་པར་ངེས་པ་ཡོད་དགོས་སོ། །དེའི་ཕྱིར་འདི་མི་འཐད་པ་མ་ཡིན་ནོ། །གཅིག་མ་གྲུབ་ཅིང་གཅིག་ལ་ཐེ་ཚོམ་ཟ་བར་སྟོན་པ་ནི། 1$0000300དང་གི་སྒྲས་ནི་1$0000270ཞེས་བྱ་བ་ལ་སོགས་པའོ། །གཉི་ག་ལ་ཐེ་ཚོམ་ཟ་བ་ལ་བཞི་སྟེ། དཔེར་བརྗོད་པ་དང༌། དེ་ཉིད་ཐེ་ཚོམ་ཀྱི་རྒྱུར་བསྒྲུབ་པ་དང༌། དེའི་ལྡོག་པ་གཅིག་ཏུ་ངེས་པས་གོ་བྱེད་དུ་འདོད་པ་དགག་པ་དང༌། ཞར་ལ་རྗེས་འགྲོ་གཅིག་ཏུ་ངེས་པའི་གོ་བྱེད་དགག་པའོ། །དེ་ལ1$0000300་ལྟ་བུའོ་1$0000270ཞེས་བྱ་བའི་བར་གྱིས་ནི་དང་པོའོ། །གཉིས་པ་ཡང་བཞི་ལས། 1$0000300གང་ལ་1$0000270ནས་1$0000300ངེས་པ་མེད་པའི་ཕྱིར་རོ་1$0000270ཞེས་བྱ་བས་ནི། འཇུག་ལྡོག་གཅིག་ཏུ་ངེས་པ་མེད་པས་ངེས་པའི་རྒྱུ་མ་ཡིན་པར་བསྟན་ཏོ། 1$0000300།མི་རྟོག་པ་ཡང་1$0000270ནས་1$0000300ཐེ་ཚོམ་གྱི་རྒྱུ་ཡིན་ནོ་1$0000270ཞེས་བྱ་བའི་བར་གྱིས་ནི། མ་རྟོགས་པའི་རྒྱུ་བཀག་གོ 1$0000300།སྲོག་ལ་སོགས་པ་ནི་1$0000270ཞེས་བྱ་བ་ནས་1$0000300མ་གྲུབ་པའི་ཕྱིར་རོ་1$0000270ཞེས་བྱ་བའི་བར་གྱིས་ནི། འཇུག་ལྡོག་གཏན་མ་གྲུབ་པས་ངེས་པའི་རྒྱུ་མ་ཡིན་པར་བསྟན་ཏོ། 1$0000300།སྲོག་ལ་སོགས་པ་དང་1$0000270ཞེས་བྱ་བ་ནས་1$0000300ཐེ་ཚོམ་ཟའོ་1$0000270ཞེས་བྱ་བའི་བར་གྱིས་ནི། འབྲེལ་པ་མེད་པས་ངེས་པའི་རྒྱུ་མ་ཡིན་པར་བསྟན་ཏོ། །དེའི་ལྡོག་པ་གཅིག་ཏུ་ངེས་པས་གོ་བྱེད་དུ་འདོད་པ་དགག་པ་ལ་གསུམ་སྟེ། ལྡོག་པ་མེད་པ་དང༌། ཡོད་ཀྱང་འཁྲུལ་པ་དང༌། མ་འཁྲུལ་ཡང་གོ་བྱེད་དུ་མི་འཐད་པའོ། །འདི་ལ ༼༥༡༠༽ ཡང་གསུམ་ལས། 1$0000300གཞན་དག་སྲོག་ལ་སོགས་པ་ནི1$0000270་ཞེས་བྱ་བ་ལ་སོགས་པས་ནི། འབྲེལ་པ་མེད་པས་ལྡོག་པ་མེད་པར་སྟོན་ཏོ། །འོ་ན་རྗེས་འགྲོའི་འབྲེལ་པ་མེད་ཀྱང༌།

ཟློག་པའི་ཁྱབ་པ་གྲུབ་པས་ན། གཏན་ཚིགས་ལ་ཡང་ལྡོག་པ་ཡོད་དོ་སྙམ་ན། འབྲེལ་པ་མེད་པའི་ལྡོག་ཁྱབ་ཉིད་མེད་པར་བསྟན་པའི་ཕྱིར། 1$0000300སྲོག་ལ་སོགས་པ་མེད་པས་བདག་མེད་པ་ལ་ཁྱབ་པའི་ཕྱིར་1$0000270ཞེས་བྱ་བ་ལ་སོགས་པ་གསུངས་ཏེ། འདིས་ནི་ལྡོག་ཁྱབ་མེད་པས་ལྡོག་པ་མེད་པར་བསྟན་ཏོ། །འདི་ལ་1$0000300ཤིན་ཏུ་ལྐོག་ཏུ་གྱུར་པ་ལ་མི་འགྲུབ་བོ་1$0000270ཡན་ཆད་ཀྱིས་ནི། འབྲེལ་པ་མ་གྲུབ་པས་ལྡོག་ཁྱབ་མ་གྲུབ་པར་བརྗོད་ལ། 1$0000300སྲོག་ལ་སོགས་པ1$0000270་ནས། 1$0000300མི་རྟོགས་སོ་1$0000270ཡན་ཆད་ཀྱིས་ནི་ལྡོག་པ་ཉིད་མ་གྲུབ་པར་ལྡོག་ཁྱབ་མེད་པར་སྟོན་ཏོ། 1$0000300།གང་ཡང་1$0000270ཞེས་བྱ་བ་ལ་སོགས་པས་ནི་ལྡོག་པའི་སྒྲུབ་བྱེད་སུན་དབྱུང་བ་སྟོན་ཏོ། །ཡོད་ཀྱང་འཁྲུལ་པ་ལ་བཞི་ལས། 1$0000300སྲོག་ལ་སོགས་པ་1$0000270མཉན་བྱ་ཉིད་དང་ཞེས་བྱ་བ་ལ་སོགས་པས་ནི། མཐུན་པ་ལ་རྗེས་འགྲོ་མེད་པས་ལྡོག་པ་འཁྲུལ་པར་བསྟན་ཏོ། 1$0000300།མཐུན་པའི་ཕྱོགས་མ་ཡིན་པ་ཉིད་ལ་མེད་དོ་1$0000270ཞེས་བྱ་བ་ལ་སོགས་པས་ནི། ལྡོག་པ་མ་འཁྲུལ་ན་རྗེས་འགྲོ་གྲུབ་པར་བསྟན་ཏོ། 1$0000300།མཐུན་པའི་ཕྱོགས་མེད་པ་ལས་ལྡོག་པ་མེད་པའི་ཕྱིར་1$0000270ཞེས་བྱ་བ་ལ་སོགས་པ་ནི། མེད་པ་ལས་ལྡོག་པ་འགལ་བར་བསྟན་ཏོ། 1$0000300།ཡོད་པའི་སྒྲུབ་བྱེད་འཇུག་པའི་ཕྱིར་1$0000270ཞེས་བྱ་བ་ལ་སོགས་པས་ནི་མེད་པ་ཉིད་དུ་མ་གྲུབ་པར་བསྟན་ཏོ། །མ་འཁྲུལ་ཀྱང་གོ་བྱེད་དུ་མི་འཐད་པ་ལ་གསུམ་ལས། 1$0000300སྲོག་ལ་སོགས་པ་བདག་མེད་པ་ལས་ལྡོག་པ་དང་1$0000270ཞེས་བྱ་བས་ནི། གོ་བྱེད་ཀྱི་ ༼༥༡༡༽ ཡན་ལག་མི་ནུས་པ་བསྟན་ཏོ། 1$0000300།གལ་ཏེ་སྲོག་ལ་སོགས་པས་1$0000270ཞེས་བྱ་བས་ནི། གོ་བྱེད་ཀྱི་ཡན་ལག་ཏུ་མི་དགོས་པར་བསྟན་ཏོ། 1$0000300།ཡང་ན་1$0000270ཞེས་བྱ་བ་ལ་སོགས་པས་ནི། གོ་བྱེད་ཡིན་ན་ཧ་ཅང་ཐལ་བར་བསྟན་ཏོ། །དེ་ལྟར་ཚུལ་རེ་རེའི་སྐྱོན་དང༌།

གཉིས་གཉིས་ཀྱི་སྐྱོན་བསྟན་ནས། ཚུལ་གསུམ་ཚང་བ་འགལ་བ་མི་འཁྲུལ་པ་ཅན་སྒྲུབ་པའི་སྐྱོན་དུ་སྲིད་པ་དགག་པ་སྟོན་པ་ནི། 1$0000300འགལ་བ་མི་འཁྲུལ་པ་ཅན་ཡང་1$0000270ཞེས་བྱ་བའོ། །འདི་ལ་བཞི་ལས། 1$0000300མི་སྲིད་དོ་1$0000270ཞེས་བྱ་བ་ཡན་ཆད་ཀྱིས་ནི། དངོས་པོ་ལ་མི་སྲིད་པས་མ་བཤད་པར་བསྟན་ཏོ། །འདི་ལ་དཔེར་བརྗོད་པ་ཞེས་བྱ་བ་ལ་སོགས་པ་ནི། ལུང་ལ་སྲིད་པ་དཔེར་བརྗོད་པའོ། 1$0000300།བསྟན་བཅོས་བྱེད་པས་ནི་1$0000270ཞེས་བྱ་བ་ལ་སོགས་པས་ནི། ལུང་ལ་སྲིད་ཅིང་དངོས་པོ་ལ་མི་སྲིད་པའི་རྒྱུའོ། 1$0000300།སློབ་དཔོན་གྱིས་ནི་1$0000270ཞེས་བྱ་བ་ལ་སོགས་པས་ནི། བྱས་པ་ལ་འགལ་བ་མི་འཁྲུལ་བ་ཅན་དུ་བཤད་པའི་དགོངས་པའོ། །དེ་ལྟར་སྒྲུབ་པའི་མཚན་ཉིད་དང༌། བརྗོད་པར་བྱ་བའི་ཡུལ་དང༌། སྒྲུབ་པ་ལྟར་སྣང་བ་བཤད་ནས། དཔེ་སྒྲུབ་པའི་ཡན་ལག་ཏུ་འདོད་པ་འགོག་པ་ནི་1$0000300གཏན་ཚིགས་མཚན་ཉིད་གསུམ་ཡིན་ཕྱིར་1$0000270ཞེས་བྱ་བའོ། །འདི་ལ་རྣམ་པ་གསུམ་སྟེ། ཁྱབ་པའི་དཔེར་བརྗོད་པ་གཏན་ཚིགས་ཀྱི་ངག་ཏུ་འདུས་པ་ནི། 1$0000300དེ་ཙམ་དུ་ཟད་པའི་ཕྱིར་རོ་1$0000270ཞེས་བྱ་བ་ཡན་ཆད་དོ། 1$0000300།འདིས་ནི་1$0000270ཞེས་བྱ་བ་ལ་སོགས་པས་ནི། དཔེ་ལྟར་སྣང་བ་ཡང་དེ་ཉིད་ཀྱིས་གྲུབ་པར་བསྟན་ཏོ། 1$0000300།གལ་ཏེ་1$0000270ཞེས་བྱ་བ་ལ་སོགས་པ་ནི། དཔེ་རང་རྒྱུད་སྒྲུབ་བྱེད་ཡིན་པ་དགག་པའོ། ། ༼༥༡༢༽ དེ་ལྟར་བསྒྲུབ་པ་བཤད་ནས་ད་ནི་སུན་འབྱིན་པ་འཆད་དོ། །འདི་ལ་གཉིས་ལས། སུན་འབྱིན་པ་ཡང་དག་པར་སྟོན་པ་ན1$0000300ི་མ་ཚང་སོགས་བརྗོད་1$0000270ཅེས་བྱ་བའོ། །ལྟར་སྣང་བ་སྟོན་པ་ནི། 1$0000300དེར་སྣང་བ་ནི་ལྟག་ཆོད་དེ1$0000270་ཞེས་བྱ་བའོ།། །། ༼༥༡༣༽ ཆེ་རྣམས་ཀྱིས་ཀྱང་གསལ་བར་མ་རྟོགས་པ། །རྟོག་ངན་ཚང་ཚིང་མ་ལུས་སྲེག་པའི་མེ། །རྣམ་ངེས་དོན་དཀའ་རིགས་པའི་ལམ་མཛེས་འདི། །དེ་ལྟར་བདག་གིས་ཕྱོགས་ཙམ་གསལ་བར་བྱས། །གང་ཞིག་རིགས་པའི་གྲུ་མཆོག་འདི་མི་བསྟེན། །དེས་ནི་ཉེས་ཀུན་དག་བྱེད་ཆུ་རྒྱས་ཤིང༌། །དགེ་ལེགས་རིན་ཆེན་དམ་པའི་གཞིར་གྱུར་པ། །གསུང་རབ་རྒྱ་མཚོར་འཇུག་པར་བྱེད་མི་ནུས། །ཕན་མཛད་ཐུགས་རྗེར་ལྡན་པའི་གསུང་མཆོག་ཀྱང༌། །བློ་ངན་རིགས་པའི་ཚུལ་ལུགས་མ་ཤེས་ཏེ། །ལེགས་བཤད་ཉེས་བཤད་རྣམ་པར་མི་ཕྱེད་པ། །གཟུ་ལུམས་རྣམས་ཀྱིས་ད་ལྟ་འདི་ན་འཇིག

།རིགས་པའི་སྟོབས་ཀྱིས་ལེགས་བརྟགས་ལུང་འཛིན་པ། །དེ་ནི་ཚུལ་གཉིས་གཤོག་པའི་ཤུགས་རླབས་ཀྱིས། །ཤེས་བྱའི་ནམ་མཁའ་ཡངས་པར་རབ་འཕྱོ་ཞིང༌། །ལོག་ལྟའི་ཐང་དུ་རྣམ་པར་ལྟུང་མི་འགྱུར། །དེ་ལྟར་དོན་ཆེན་རིགས་པའི་གཞུང་བཟང་ནི། །ཅུང་ཟད་བདག་གིས་རྣམ་པར་ཕྱེ་བའི་མཐུས། །རིགས་པའི་ཚུལ་འཛིན་མཁས་པའི་མི་རྣམས་ཀྱིས། །ཐུབ་པའི་བསྟན་པ་ཡུན་རིང་འཛིན་པར་ཤོག །ཚད་མ་རྣམ་པར་ངེས་པའི་དཀའ་བའི་གནས་རྣམ་པར་བཤད་པ། ལོ་ཙཱ་བ་ཤཱཀྱའི་དགེ་སློང་བློ་ལྡན་ཤེས་རབ་ཀྱིས་སྦྱར་བའོ། །ཤཱཀྱའི་དགེ་སློང་འདར་རིན་ཆེན་འབར་གྱིས་སྦྱིན་པར་བྱ་བའི་ཆོས་སོ།། །། 1$0000220༈ །བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤེལ།། །།1$0000270